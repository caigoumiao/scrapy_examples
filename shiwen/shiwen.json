[
{"id": 1, "title": "将进酒", "dynasty": "唐代", "author": "李白", "content": "\n君不见，黄河之水天上来，奔流到海不复回。\n君不见，高堂明镜悲白发，朝如青丝暮成雪。\n人生得意须尽欢，莫使金樽空对月。\n天生我材必有用，千金散尽还复来。\n烹羊宰牛且为乐，会须一饮三百杯。\n岑夫子，丹丘生，将进酒，杯莫停。\n与君歌一曲，请君为我倾耳听。(倾耳听 一作：侧耳听)\n钟鼓馔玉不足贵，但愿长醉不复醒。(不足贵 一作：何足贵；不复醒 一作：不愿醒/不用醒)\n古来圣贤皆寂寞，惟有饮者留其名。(古来 一作：自古；惟 通：唯)\n陈王昔时宴平乐，斗酒十千恣欢谑。\n主人何为言少钱，径须沽取对君酌。\n五花马，千金裘，呼儿将出换美酒，与尔同销万古愁。\n"},
{"id": 2, "title": "水调歌头·明月几时有", "dynasty": "宋代", "author": "苏轼", "content": "明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？(何似 一作：何时；又恐 一作：惟 / 唯恐)\n转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向 一作：偏向)"},
{"id": 3, "title": "桃花源记", "dynasty": "魏晋", "author": "陶渊明", "content": "　　晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷，渔人甚异之。复前行，欲穷其林。\n　　林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田美池桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。\n　　见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”(间隔 一作：隔绝)\n　　既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。\n　　南阳刘子骥，高尚士也，闻之，欣然规往。未果，寻病终，后遂无问津者。"},
{"id": 4, "title": "陋室铭", "dynasty": "唐代", "author": "刘禹锡", "content": "\n山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？\n"},
{"id": 5, "title": "爱莲说", "dynasty": "宋代", "author": "周敦颐", "content": "　　水陆草木之花，可爱者甚蕃。晋陶渊明独爱菊。自李唐来，世人甚爱牡丹。予独爱莲之出淤泥而不染，濯清涟而不妖，中通外直，不蔓不枝，香远益清，亭亭净植，可远观而不可亵玩焉。(甚爱 一作：盛爱)\n　　予谓菊，花之隐逸者也；牡丹，花之富贵者也；莲，花之君子者也。噫！菊之爱，陶后鲜有闻。莲之爱，同予者何人?牡丹之爱，宜乎众矣!"},
{"id": 6, "title": "沁园春·雪", "dynasty": "近代", "author": "毛泽东", "content": "\n北国风光，千里冰封，万里雪飘。\n望长城内外，惟余莽莽；大河上下，顿失滔滔。(余 通：馀)\n山舞银蛇，原驰蜡象，欲与天公试比高。(原驰 原作：原驱)\n须晴日，看红装素裹，分外妖娆。(红装 一作：银装)\n江山如此多娇，引无数英雄竞折腰。\n惜秦皇汉武，略输文采；唐宗宋祖，稍逊风骚。\n一代天骄，成吉思汗，只识弯弓射大雕。\n俱往矣，数风流人物，还看今朝。\n"},
{"id": 7, "title": "满江红·写怀", "dynasty": "宋代", "author": "岳飞", "content": "怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！(栏 通：阑)\n靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志 一作：壮士；兰山缺 一作：兰山阙) "},
{"id": 8, "title": "元日", "dynasty": "宋代", "author": "王安石", "content": "爆竹声中一岁除，春风送暖入屠苏。\n千门万户曈曈日，总把新桃换旧符。"},
{"id": 9, "title": "木兰诗 / 木兰辞", "dynasty": "南北朝", "author": "佚名", "content": "　　唧唧复唧唧，木兰当户织。不闻机杼声，惟闻女叹息。(\n闻 通：唯)问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。\n　　东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。\n　　万里赴戎机，关山度若飞。朔气传金柝，寒光照铁衣。将军百战死，壮士十年归。\n　　归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。(一作：愿借明驼千里足)\n　　爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（\n 通：贴；惊\n 一作：惶；惶 \n伴 通：\n）\n　　雄兔脚扑朔，雌兔眼迷离；双兔傍地走，安能辨我是雄雌？"},
{"id": 10, "title": "春望", "dynasty": "唐代", "author": "杜甫", "content": "国破山河在，城春草木深。\n感时花溅泪，恨别鸟惊心。\n烽火连三月，家书抵万金。\n白头搔更短，浑欲不胜簪。"},
{"id": 11, "title": "卜算子·咏梅", "dynasty": "近代", "author": "毛泽东", "content": "风雨送春归，飞雪迎春到。已是悬崖百丈冰，犹有花枝俏。\n俏也不争春，只把春来报。待到山花烂漫时，她在丛中笑。"},
{"id": 12, "title": "岳阳楼记", "dynasty": "宋代", "author": "范仲淹", "content": "　　庆历四年春，滕子京谪守巴陵郡。越明年，政通人和，百废具兴。乃重修岳阳楼，增其旧制，刻唐贤今人诗赋于其上。属予作文以记之。(具 通：俱)\n　　予观夫巴陵胜状，在洞庭一湖。衔远山，吞长江，浩浩汤汤，横无际涯；朝晖夕阴，气象万千。此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎?\n　　若夫淫雨霏霏，连月不开，阴风怒号，浊浪排空；日星隐耀，山岳潜形；商旅不行，樯倾楫摧；薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。(隐耀 一作：隐曜；淫雨 通：霪雨)\n　　至若春和景明，波澜不惊，上下天光，一碧万顷；沙鸥翔集，锦鳞游泳；岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。\n　　嗟夫！予尝求古仁人之心，或异二者之为，何哉？不以物喜，不以己悲；居庙堂之高则忧其民；处江湖之远则忧其君。是进亦忧，退亦忧。然则何时而乐耶？其必曰：“先天下之忧而忧，后天下之乐而乐”乎。噫！微斯人，吾谁与归？\n　　时六年九月十五日。"},
{"id": 13, "title": "长恨歌", "dynasty": "唐代", "author": "白居易", "content": "汉皇重色思倾国，御宇多年求不得。\n杨家有女初长成，养在深闺人未识。\n天生丽质难自弃，一朝选在君王侧。\n回眸一笑百媚生，六宫粉黛无颜色。\n春寒赐浴华清池，温泉水滑洗凝脂。\n侍儿扶起娇无力，始是新承恩泽时。\n云鬓花颜金步摇，芙蓉帐暖度春宵。\n春宵苦短日高起，从此君王不早朝。\n承欢侍宴无闲暇，春从春游夜专夜。\n后宫佳丽三千人，三千宠爱在一身。\n金屋妆成娇侍夜，玉楼宴罢醉和春。\n姊妹弟兄皆列土，可怜光彩生门户。\n遂令天下父母心，不重生男重生女。\n骊宫高处入青云，仙乐风飘处处闻。\n缓歌慢舞凝丝竹，尽日君王看不足。\n渔阳鼙鼓动地来，惊破霓裳羽衣曲。\n九重城阙烟尘生，千乘万骑西南行。\n翠华摇摇行复止，西出都门百余里。\n六军不发无奈何，宛转蛾眉马前死。\n花钿委地无人收，翠翘金雀玉搔头。\n君王掩面救不得，回看血泪相和流。\n黄埃散漫风萧索，云栈萦纡登剑阁。\n峨嵋山下少人行，旌旗无光日色薄。\n蜀江水碧蜀山青，圣主朝朝暮暮情。\n行宫见月伤心色，夜雨闻铃肠断声。\n天旋地转回龙驭，到此踌躇不能去。\n马嵬坡下泥土中，不见玉颜空死处。\n君臣相顾尽沾衣，东望都门信马归。\n归来池苑皆依旧，太液芙蓉未央柳。\n芙蓉如面柳如眉，对此如何不泪垂。\n春风桃李花开日，秋雨梧桐叶落时。\n西宫南内多秋草，落叶满阶红不扫。(花开日 一作：花开夜；南内 一作：南苑)\n梨园弟子白发新，椒房阿监青娥老。\n夕殿萤飞思悄然，孤灯挑尽未成眠。\n迟迟钟鼓初长夜，耿耿星河欲曙天。\n鸳鸯瓦冷霜华重，翡翠衾寒谁与共。\n悠悠生死别经年，魂魄不曾来入梦。\n临邛道士鸿都客，能以精诚致魂魄。\n为感君王辗转思，遂教方士殷勤觅。\n排空驭气奔如电，升天入地求之遍。\n上穷碧落下黄泉，两处茫茫皆不见。\n忽闻海上有仙山，山在虚无缥渺间。\n楼阁玲珑五云起，其中绰约多仙子。\n中有一人字太真，雪肤花貌参差是。\n金阙西厢叩玉扃，转教小玉报双成。\n闻道汉家天子使，九华帐里梦魂惊。\n揽衣推枕起徘徊，珠箔银屏迤逦开。\n云鬓半偏新睡觉，花冠不整下堂来。\n风吹仙袂飘飘举，犹似霓裳羽衣舞。\n玉容寂寞泪阑干，梨花一枝春带雨。(阑 通：栏；飘飘 一作：飘飖)\n含情凝睇谢君王，一别音容两渺茫。\n昭阳殿里恩爱绝，蓬莱宫中日月长。\n回头下望人寰处，不见长安见尘雾。\n惟将旧物表深情，钿合金钗寄将去。\n钗留一股合一扇，钗擘黄金合分钿。\n但教心似金钿坚，天上人间会相见。\n临别殷勤重寄词，词中有誓两心知。\n七月七日长生殿，夜半无人私语时。\n在天愿作比翼鸟，在地愿为连理枝。\n天长地久有时尽，此恨绵绵无绝期。"},
{"id": 14, "title": "关雎", "dynasty": "先秦", "author": "佚名", "content": "\n关关雎鸠，在河之洲。窈窕淑女，君子好逑。\n参差荇菜，左右流之。窈窕淑女，寤寐求之。\n求之不得，寤寐思服。悠哉悠哉，辗转反侧。\n参差荇菜，左右采之。窈窕淑女，琴瑟友之。\n参差荇菜，左右芼之。窈窕淑女，钟鼓乐之。\n"},
{"id": 15, "title": "醉翁亭记", "dynasty": "宋代", "author": "欧阳修", "content": "　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。\n　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。\n　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。\n　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。"},
{"id": 16, "title": "小石潭记", "dynasty": "唐代", "author": "柳宗元", "content": "　　从小丘西行百二十步，隔篁竹，闻水声，如鸣珮环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。(珮 通：佩)\n　　潭中鱼可百许头，皆若空游无所依。日光下澈，影布石上，佁然不动；俶尔远逝，往来翕忽。似与游者相乐。(下澈 一作：下彻)\n　　潭西南而望，斗折蛇行，明灭可见。其岸势犬牙差互，不可知其源。\n　　坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。\n　　同游者：吴武陵，龚古，余弟宗玄。隶而从者，崔氏二小生：曰恕己，曰奉壹。"},
{"id": 17, "title": "清明", "dynasty": "唐代", "author": "杜牧", "content": "\n清明时节雨纷纷，路上行人欲断魂。\n借问酒家何处有，牧童遥指杏花村。\n"},
{"id": 18, "title": "静夜思", "dynasty": "唐代", "author": "李白", "content": "床前明月光，疑是地上霜。\n举头望明月，低头思故乡。"},
{"id": 19, "title": "念奴娇·赤壁怀古", "dynasty": "宋代", "author": "苏轼", "content": "\n大江东去，浪淘尽，千古风流人物。\n故垒西边，人道是，三国周郎赤壁。\n乱石穿空，惊涛拍岸，卷起千堆雪。\n江山如画，一时多少豪杰。\n遥想公瑾当年，小乔初嫁了，雄姿英发。\n羽扇纶巾，谈笑间，樯橹灰飞烟灭。(樯橹 一作：强虏)\n故国神游，多情应笑我，早生华发。\n人生如梦，一尊还酹江月。(人生 一作：人间；尊 通：樽)\n"},
{"id": 20, "title": "天净沙·秋思", "dynasty": "元代", "author": "马致远", "content": "\n枯藤老树昏鸦，\n小桥流水人家，\n古道西风瘦马。\n夕阳西下，\n断肠人在天涯。\n"},
{"id": 21, "title": "春日", "dynasty": "宋代", "author": "朱熹", "content": "\n胜日寻芳泗水滨，无边光景一时新。\n等闲识得东风面，万紫千红总是春。\n"},
{"id": 22, "title": "卜算子·咏梅", "dynasty": "宋代", "author": "陆游", "content": "\n驿外断桥边，寂寞开无主。已是黄昏独自愁，更著风和雨。 \n无意苦争春，一任群芳妒。零落成泥碾作尘，只有香如故。\n"},
{"id": 23, "title": "声声慢·寻寻觅觅", "dynasty": "宋代", "author": "李清照", "content": "寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。\n满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）"},
{"id": 24, "title": "蒹葭", "dynasty": "先秦", "author": "佚名", "content": "蒹葭苍苍，白露为霜。所谓伊人，在水一方。\n溯洄从之，道阻且长。溯游从之，宛在水中央。\n蒹葭萋萋，白露未晞。所谓伊人，在水之湄。\n溯洄从之，道阻且跻。溯游从之，宛在水中坻。\n蒹葭采采，白露未已。所谓伊人，在水之涘。\n溯洄从之，道阻且右。溯游从之，宛在水中沚。"},
{"id": 25, "title": "虞美人·春花秋月何时了", "dynasty": "五代", "author": "李煜", "content": "\n春花秋月何时了？往事知多少。小楼昨夜又东风，故国不堪回首月明中。\n雕栏玉砌应犹在，只是朱颜改。问君能有几多愁？恰似一江春水向东流。(雕\n 通：阑)\n"},
{"id": 26, "title": "茅屋为秋风所破歌", "dynasty": "唐代", "author": "杜甫", "content": "\n八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。\n南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。\n俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?\n安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！(死亦足 一作：死意足）\n"},
{"id": 27, "title": "春江花月夜", "dynasty": "唐代", "author": "张若虚", "content": "\n春江潮水连海平，海上明月共潮生。\n滟滟随波千万里，何处春江无月明！\n江流宛转绕芳甸，月照花林皆似霰。\n空里流霜不觉飞，汀上白沙看不见。\n江天一色无纤尘，皎皎空中孤月轮。\n江畔何人初见月？江月何年初照人？\n人生代代无穷已，江月年年只相似。(只相似 一作：望相似)\n不知江月待何人，但见长江送流水。\n白云一片去悠悠，青枫浦上不胜愁。\n谁家今夜扁舟子？何处相思明月楼？\n可怜楼上月徘徊，应照离人妆镜台。\n玉户帘中卷不去，捣衣砧上拂还来。\n此时相望不相闻，愿逐月华流照君。\n鸿雁长飞光不度，鱼龙潜跃水成文。\n昨夜闲潭梦落花，可怜春半不还家。\n江水流春去欲尽，江潭落月复西斜。\n斜月沉沉藏海雾，碣石潇湘无限路。\n不知乘月几人归，落月摇情满江树。(落月 一作：落花)\n"},
{"id": 28, "title": "三峡", "dynasty": "南北朝", "author": "郦道元", "content": "　　自三峡七百里中，两岸连山，略无阙处。重岩叠嶂，隐天蔽日。自非亭午夜分，不见曦月。(阙 通：缺；重岩 一作：重峦)\n　　至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。(溯 同：泝；暮到 一作：暮至)\n　　春冬之时，则素湍绿潭，回清倒影。绝巘多生怪柏，悬泉瀑布，飞漱其间，清荣峻茂，良多趣味。(巘 一作：山献)\n　　每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳。”"},
{"id": 29, "title": "过零丁洋", "dynasty": "宋代", "author": "文天祥", "content": "\n辛苦遭逢起一经，干戈寥落四周星。\n山河破碎风飘絮，身世浮沉雨打萍。\n惶恐滩头说惶恐，零丁洋里叹零丁。\n人生自古谁无死？留取丹心照汗青。\n"},
{"id": 30, "title": "白雪歌送武判官归京", "dynasty": "唐代", "author": "岑参", "content": "\n北风卷地白草折，胡天八月即飞雪。\n忽如一夜春风来，千树万树梨花开。\n散入珠帘湿罗幕，狐裘不暖锦衾薄。\n将军角弓不得控，都护铁衣冷难着。(难着 一作：犹著)\n瀚海阑干百丈冰，愁云惨淡万里凝。\n中军置酒饮归客，胡琴琵琶与羌笛。\n纷纷暮雪下辕门，风掣红旗冻不翻。\n轮台东门送君去，去时雪满天山路。\n山回路转不见君，雪上空留马行处。\n"},
{"id": 31, "title": "青玉案·元夕", "dynasty": "宋代", "author": "辛弃疾", "content": "\n东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。 \n蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。\n"},
{"id": 32, "title": "破阵子·为陈同甫赋壮词以寄之", "dynasty": "宋代", "author": "辛弃疾", "content": "\n醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。\n马作的卢飞快，弓如霹雳弦惊。了却君王天下事，赢得生前身后名。可怜白发生！\n"},
{"id": 33, "title": "江城子·乙卯正月二十日夜记梦", "dynasty": "宋代", "author": "苏轼", "content": "\n十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。\n夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断 一作：断肠)\n"},
{"id": 34, "title": "芙蓉楼送辛渐", "dynasty": "唐代", "author": "王昌龄", "content": "\n寒雨连江夜入吴，平明送客楚山孤。\n洛阳亲友如相问，一片冰心在玉壶。\n"},
{"id": 35, "title": "咏柳 / 柳枝词", "dynasty": "唐代", "author": "贺知章", "content": "\n碧玉妆成一树高，万条垂下绿丝绦。\n不知细叶谁裁出，二月春风似剪刀。\n"},
{"id": 36, "title": "小池", "dynasty": "宋代", "author": "杨万里", "content": "\n泉眼无声惜细流，树阴照水爱晴柔。\n小荷才露尖尖角，早有蜻蜓立上头。\n"},
{"id": 37, "title": "钱塘湖春行", "dynasty": "唐代", "author": "白居易", "content": "\n孤山寺北贾亭西，水面初平云脚低。\n几处早莺争暖树，谁家新燕啄春泥。\n乱花渐欲迷人眼，浅草才能没马蹄。\n最爱湖东行不足，绿杨阴里白沙堤。\n"},
{"id": 38, "title": "观沧海", "dynasty": "两汉", "author": "曹操", "content": "东临碣石，以观沧海。\n水何澹澹，山岛竦峙。\n树木丛生，百草丰茂。\n秋风萧瑟，洪波涌起。\n日月之行，若出其中；\n星汉灿烂，若出其里。\n幸甚至哉，歌以咏志。"},
{"id": 39, "title": "滕王阁序", "dynasty": "唐代", "author": "王勃", "content": "　　豫章故郡，洪都新府。星分翼轸，地接衡庐。襟三江而带五湖，控蛮荆而引瓯越。物华天宝，龙光射牛斗之墟；人杰地灵，徐孺下陈蕃之榻。雄州雾列，俊采星驰。台隍枕夷夏之交，宾主尽东南之美。都督阎公之雅望，棨戟遥临；宇文新州之懿范，襜帷暂驻。十旬休假，胜友如云；千里逢迎，高朋满座。腾蛟起凤，孟学士之词宗；紫电青霜，王将军之武库。家君作宰，路出名区；童子何知，躬逢胜饯。(豫章故郡 一作：南昌故郡)\n　　时维九月，序属三秋。潦水尽而寒潭清，烟光凝而暮山紫。俨骖騑于上路，访风景于崇阿。临帝子之长洲，得仙人之旧馆。层峦耸翠，上出重霄；飞阁流丹，下临无地。鹤汀凫渚，穷岛屿之萦回；桂殿兰宫，即冈峦之体势。（层峦 一作：层台；即冈 一作：列冈；仙人 一作：天人；飞阁流丹 一作：飞阁翔丹）\n　　披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰迷津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨，雁阵惊寒，声断衡阳之浦。(轴 通：舳；迷津 一作：弥津；云销雨霁，彩彻区明 一作：虹销雨霁，彩彻云衢)\n　　遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人；萍水相逢，尽是他乡之客。怀帝阍而不见，奉宣室以何年？(遥襟甫畅 一作：遥吟俯畅)\n　　嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！(见机 一作：安贫)\n　　勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？\n　　呜乎！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔：\n　　滕王高阁临江渚，佩玉鸣鸾罢歌舞。\n　　画栋朝飞南浦云，珠帘暮卷西山雨。\n　　闲云潭影日悠悠，物换星移几度秋。\n　　阁中帝子今何在？槛外长江空自流。"},
{"id": 40, "title": "春夜喜雨", "dynasty": "唐代", "author": "杜甫", "content": "\n好雨知时节，当春乃发生。\n随风潜入夜，润物细无声。\n野径云俱黑，江船火独明。\n晓看红湿处，花重锦官城。\n"},
{"id": 41, "title": "与朱元思书", "dynasty": "南北朝", "author": "吴均", "content": "　　风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。\n　　水皆缥碧，千丈见底。游鱼细石，直视无碍。急湍甚箭，猛浪若奔。\n　　夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。"},
{"id": 42, "title": "曹刿论战", "dynasty": "先秦", "author": "左丘明", "content": "　　十年春，齐师伐我。公将战。曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未徧，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”（徧 同：遍)\n　　公与之乘，战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。\n　　既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之，夫大国，难测也，惧有伏焉。吾视其辙乱，望其旗靡，故逐之。”"},
{"id": 43, "title": "西江月·夜行黄沙道中", "dynasty": "宋代", "author": "辛弃疾", "content": "\n明月别枝惊鹊，清风半夜鸣蝉。稻花香里说丰年，听取蛙声一片。 \n七八个星天外，两三点雨山前。旧时茅店社林边，路转溪桥忽见。(溪桥 一作：溪头)\n"},
{"id": 44, "title": "武陵春·春晚", "dynasty": "宋代", "author": "李清照", "content": "\n风住尘香花已尽，日晚倦梳头。物是人非事事休，欲语泪先流。\n闻说双溪春尚好，也拟泛轻舟。只恐双溪舴艋舟，载不动许多愁。\n"},
{"id": 45, "title": "游子吟", "dynasty": "唐代", "author": "孟郊", "content": "\n慈母手中线，游子身上衣。\n临行密密缝，意恐迟迟归。\n谁言寸草心，报得三春晖。\n"},
{"id": 46, "title": "嫦娥", "dynasty": "唐代", "author": "李商隐", "content": "\n云母屏风烛影深，长河渐落晓星沉。\n嫦娥应悔偷灵药，碧海青天夜夜心。\n"},
{"id": 47, "title": "游山西村", "dynasty": "宋代", "author": "陆游", "content": "莫笑农家腊酒浑，丰年留客足鸡豚。\n山重水复疑无路，柳暗花明又一村。\n箫鼓追随春社近，衣冠简朴古风存。\n从今若许闲乘月，拄杖无时夜叩门。"},
{"id": 48, "title": "梅花", "dynasty": "宋代", "author": "王安石", "content": "\n墙角数枝梅，凌寒独自开。\n遥知不是雪，为有暗香来。\n"},
{"id": 49, "title": "黄鹤楼送孟浩然之广陵", "dynasty": "唐代", "author": "李白", "content": "\n故人西辞黄鹤楼，烟花三月下扬州。\n孤帆远影碧空尽，唯见长江天际流。 (唯 通：惟)\n"},
{"id": 50, "title": "渔家傲·秋思", "dynasty": "宋代", "author": "范仲淹", "content": "\n塞下秋来风景异，衡阳雁去无留意。四面边声连角起，千嶂里，长烟落日孤城闭。\n浊酒一杯家万里，燕然未勒归无计。羌管悠悠霜满地，人不寐，将军白发征夫泪。\n"},
{"id": 51, "title": "秋词", "dynasty": "唐代", "author": "刘禹锡", "content": "\n自古逢秋悲寂寥，我言秋日胜春朝。\n晴空一鹤排云上，便引诗情到碧霄。\n"},
{"id": 52, "title": "伤仲永", "dynasty": "宋代", "author": "王安石", "content": "　　金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。\n　　余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣。”\n　　王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？"},
{"id": 53, "title": "无题·相见时难别亦难", "dynasty": "唐代", "author": "李商隐", "content": "\n相见时难别亦难，东风无力百花残。\n春蚕到死丝方尽，蜡炬成灰泪始干。\n晓镜但愁云鬓改，夜吟应觉月光寒。\n蓬山此去无多路，青鸟殷勤为探看。(蓬山 一作：蓬莱)\n"},
{"id": 54, "title": "江雪", "dynasty": "唐代", "author": "柳宗元", "content": "\n千山鸟飞绝，万径人踪灭。\n孤舟蓑笠翁，独钓寒江雪。\n"},
{"id": 55, "title": "行路难·其一", "dynasty": "唐代", "author": "李白", "content": "金樽清酒斗十千，玉盘珍羞直万钱。(羞 通：馐；直 通：值)\n停杯投箸不能食，拔剑四顾心茫然。\n欲渡黄河冰塞川，将登太行雪满山。(雪满山 一作：雪暗天)\n闲来垂钓碧溪上，忽复乘舟梦日边。(碧 一作：坐)\n行路难！行路难！多歧路，今安在？\n长风破浪会有时，直挂云帆济沧海。"},
{"id": 56, "title": "沁园春·长沙", "dynasty": "现代", "author": "毛泽东", "content": "\n独立寒秋，湘江北去，橘子洲头。\n看万山红遍，层林尽染；漫江碧透，百舸争流。\n鹰击长空，鱼翔浅底，万类霜天竞自由。\n怅寥廓，问苍茫大地，谁主沉浮？\n携来百侣曾游，忆往昔峥嵘岁月稠。\n恰同学少年，风华正茂；书生意气，挥斥方遒。\n指点江山，激扬文字，粪土当年万户侯。 \n曾记否，到中流击水，浪遏飞舟？\n"},
{"id": 57, "title": "望岳", "dynasty": "唐代", "author": "杜甫", "content": "\n岱宗夫如何？齐鲁青未了。\n造化钟神秀，阴阳割昏晓。\n荡胸生曾云，决眦入归鸟。( 曾 通：层)\n会当凌绝顶，一览众山小。\n"},
{"id": 58, "title": "山居秋暝", "dynasty": "唐代", "author": "王维", "content": "\n空山新雨后，天气晚来秋。\n明月松间照，清泉石上流。\n竹喧归浣女，莲动下渔舟。\n随意春芳歇，王孙自可留。\n"},
{"id": 59, "title": "雨霖铃·寒蝉凄切", "dynasty": "宋代", "author": "柳永", "content": "\n寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。\n多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景 一作：美景)\n"},
{"id": 60, "title": "浣溪沙·游蕲水清泉寺", "dynasty": "宋代", "author": "苏轼", "content": "山下兰芽短浸溪，松间沙路净无泥，潇潇暮雨子规啼。(潇潇 一作：萧萧)\n谁道人生无再少？门前流水尚能西！休将白发唱黄鸡。"},
{"id": 61, "title": "江城子·密州出猎", "dynasty": "宋代", "author": "苏轼", "content": "老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。\n酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。"},
{"id": 62, "title": "绝句", "dynasty": "唐代", "author": "杜甫", "content": "\n两个黄鹂鸣翠柳，一行白鹭上青天。\n窗含西岭千秋雪，门泊东吴万里船。\n"},
{"id": 63, "title": "秋夕", "dynasty": "唐代", "author": "杜牧", "content": "银烛秋光冷画屏，轻罗小扇扑流萤。\n天阶夜色凉如水，卧看牵牛织女星。\n(天阶 一作：天街；卧看 一作：坐看)"},
{"id": 64, "title": "浣溪沙·一曲新词酒一杯", "dynasty": "宋代", "author": "晏殊", "content": "\n一曲新词酒一杯，去年天气旧亭台。夕阳西下几时回？\n无可奈何花落去，似曾相识燕归来。小园香径独徘徊。\n"},
{"id": 65, "title": "短歌行", "dynasty": "两汉", "author": "曹操", "content": "\n对酒当歌，人生几何！譬如朝露，去日苦多。\n慨当以慷，忧思难忘。何以解忧？唯有杜康。\n青青子衿，悠悠我心。但为君故，沉吟至今。\n呦呦鹿鸣，食野之苹。我有嘉宾，鼓瑟吹笙。\n明明如月，何时可掇？忧从中来，不可断绝。\n越陌度阡，枉用相存。契阔谈讌，心念旧恩。(谈讌 一作：谈宴)\n月明星稀，乌鹊南飞。绕树三匝，何枝可依？\n山不厌高，海不厌深。周公吐哺，天下归心。(海 一作：水)\n"},
{"id": 66, "title": "望庐山瀑布", "dynasty": "唐代", "author": "李白", "content": "\n日照香炉生紫烟，遥看瀑布挂前川。\n飞流直下三千尺，疑是银河落九天。\n"},
{"id": 67, "title": "使至塞上", "dynasty": "唐代", "author": "王维", "content": "\n单车欲问边，属国过居延。\n征蓬出汉塞，归雁入胡天。\n大漠孤烟直，长河落日圆。\n萧关逢候骑，都护在燕然。\n"},
{"id": 68, "title": "生于忧患，死于安乐", "dynasty": "先秦", "author": "孟子及其弟子", "content": "　　舜发于畎亩之中，傅说举于版筑之间，胶鬲举于鱼盐之中，管夷吾举于士，孙叔敖举于海，百里奚举于市。\n　　故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。(是人 一作：斯人)\n　　人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。\n　　然后知生于忧患而死于安乐也。"},
{"id": 69, "title": "出师表 / 前出师表", "dynasty": "两汉", "author": "诸葛亮", "content": "　　先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。\n　　宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理；不宜偏私，使内外异法也。\n　　侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下：愚以为宫中之事，事无大小，悉以咨之，然后施行，必能裨补阙漏，有所广益。\n　　将军向宠，性行淑均，晓畅军事，试用于昔日，先帝称之曰“能”，是以众议举宠为督：愚以为营中之事，悉以咨之，必能使行阵和睦，优劣得所。\n　　亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之、信之，则汉室之隆，可计日而待也。\n　　臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间：尔来二十有一年矣。\n　　先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。\n　　愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。\n　　今当远离，临表涕零，不知所言。"},
{"id": 70, "title": "过故人庄", "dynasty": "唐代", "author": "孟浩然", "content": "\n故人具鸡黍，邀我至田家。\n绿树村边合，青山郭外斜。\n开轩面场圃，把酒话桑麻。\n待到重阳日，还来就菊花。\n"},
{"id": 71, "title": "九月九日忆山东兄弟", "dynasty": "唐代", "author": "王维", "content": "\n独在异乡为异客，每逢佳节倍思亲。\n遥知兄弟登高处，遍插茱萸少一人。 \n\n"},
{"id": 72, "title": "如梦令·常记溪亭日暮", "dynasty": "宋代", "author": "李清照", "content": "\n常记溪亭日暮，沉醉不知归路。\n兴尽晚回舟，误入藕花深处。\n争渡，争渡，惊起一滩鸥鹭。\n"},
{"id": 73, "title": "孙权劝学", "dynasty": "宋代", "author": "司马光 撰", "content": "　　初，权谓吕蒙曰：“卿今当涂掌事，不可不学！”蒙辞以军中多务。权曰：“孤岂欲卿治经为博士邪?但当涉猎，见往事耳。卿言多务，孰若孤？孤常读书，自以为大有所益。”蒙乃始就学。及鲁肃过寻阳，与蒙论议，大惊曰：“卿今者才略，非复吴下阿蒙！”蒙曰：“士别三日，即更刮目相待，大兄何见事之晚乎！”肃遂拜蒙母，结友而别。"},
{"id": 74, "title": "晓出净慈寺送林子方", "dynasty": "宋代", "author": "杨万里", "content": "\n毕竟西湖六月中，风光不与四时同。\n接天莲叶无穷碧，映日荷花别样红。\n"},
{"id": 75, "title": "鱼我所欲也", "dynasty": "先秦", "author": "孟子及其弟子", "content": "　　鱼，我所欲也；熊掌，亦我所欲也，二者不可得兼，舍鱼而取熊掌者也。生，亦我所欲也；义，亦我所欲也。二者不可得兼，舍生而取义者也。生亦我所欲，所欲有甚于生者，故不为苟得也。死亦我所恶，所恶有甚于死者，故患有所不辟也。如使人之所欲莫甚于生，则凡可以得生者何不用也。使人之所恶莫甚于死者，则凡可以辟患者何不为也！由是则生而有不用也；由是则可以辟患而有不为也。是故所欲有甚于生者，所恶有甚于死者。非独贤者有是心也，人皆有之，贤者能勿丧耳。\n　　一箪食，一豆羹，得之则生，弗得则死。呼尔而与之，行道之人弗受；蹴尔而与之，乞人不屑也。\n　　万钟则不辩礼义而受之，万钟于我何加焉！为宫室之美，妻妾之奉，所识穷乏者得我与？乡为身死而不受，今为宫室之美为之；乡为身死而不受，今为妻妾之奉为之；乡为身死而不受，今为所识穷乏者得我而为之：是亦不可以已乎？此之谓失其本心。\n　　(欤 通 与；乡 通 向；辟 通 避)"},
{"id": 76, "title": "五柳先生传", "dynasty": "魏晋", "author": "陶渊明", "content": "　　先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。\n　　赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？"},
{"id": 77, "title": "湖心亭看雪", "dynasty": "明代", "author": "张岱", "content": "　　崇祯五年十二月，余住西湖。大雪三日，湖中人鸟声俱绝。是日更定矣，余拏一小舟，拥毳衣炉火，独往湖心亭看雪。雾凇沆砀，天与云与山与水，上下一白。湖上影子，惟长堤一痕、湖心亭一点、与余舟一芥、舟中人两三粒而已。(余拏 一作：余挐)\n　　到亭上，有两人铺毡对坐，一童子烧酒炉正沸。见余大喜曰：“湖中焉得更有此人？”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者！”"},
{"id": 78, "title": "七步诗", "dynasty": "两汉", "author": "曹植", "content": "煮豆燃豆萁，豆在釜中泣。\n本是同根生，相煎何太急？（版本一）\n煮豆持作羹，漉菽以为汁。(菽 一作：豉)\n萁在釜下燃，豆在釜中泣。\n本自同根生，相煎何太急？（版本二）"},
{"id": 79, "title": "题西林壁", "dynasty": "宋代", "author": "苏轼", "content": "横看成岭侧成峰，远近高低各不同。\n不识庐山真面目，只缘身在此山中。"},
{"id": 80, "title": "龟虽寿", "dynasty": "两汉", "author": "曹操", "content": "神龟虽寿，犹有竟时。\n螣蛇乘雾，终为土灰。\n老骥伏枥，志在千里。\n烈士暮年，壮心不已。\n盈缩之期，不但在天；\n养怡之福，可得永年。\n幸甚至哉，歌以咏志。"},
{"id": 81, "title": "口技", "dynasty": "清代", "author": "林嗣环", "content": "　　京中有善口技者。会宾客大宴，于厅事之东北角，施八尺屏障，口技人坐屏障中，一桌、一椅、一扇、一抚尺而已。众宾团坐。少顷，但闻屏障中抚尺一下，满坐寂然，无敢哗者。\n　　遥闻深巷中犬吠，便有妇人惊觉欠伸，其夫呓语。既而儿醒，大啼。夫亦醒。妇抚儿乳，儿含乳啼，妇拍而呜之。又一大儿醒，絮絮不止。当是时，妇手拍儿声，口中呜声，儿含乳啼声，大儿初醒声，夫叱大儿声，一时齐发，众妙毕备。满坐宾客无不伸颈，侧目，微笑，默叹，以为妙绝。\n　　未几，夫齁声起，妇拍儿亦渐拍渐止。微闻有鼠作作索索，盆器倾侧，妇梦中咳嗽。宾客意少舒，稍稍正坐。\n　　忽一人大呼：“火起”，夫起大呼，妇亦起大呼。两儿齐哭。俄而百千人大呼，百千儿哭，百千犬吠。中间力拉崩倒之声，火爆声，呼呼风声，百千齐作；又夹百千求救声，曳屋许许声，抢夺声，泼水声。凡所应有，无所不有。虽人有百手，手有百指，不能指其一端；人有百口，口有百舌，不能名其一处也。于是宾客无不变色离席，奋袖出臂，两股战战，几欲先走。\n　　忽然抚尺一下，群响毕绝。撤屏视之，一人、一桌、一椅、一扇、一抚尺而已。"},
{"id": 82, "title": "己亥杂诗·其五", "dynasty": "清代", "author": "龚自珍", "content": "\n浩荡离愁白日斜，吟鞭东指即天涯。\n落红不是无情物，化作春泥更护花。\n"},
{"id": 83, "title": "夜雨寄北", "dynasty": "唐代", "author": "李商隐", "content": "\n君问归期未有期，巴山夜雨涨秋池。 \n何当共剪西窗烛，却话巴山夜雨时。\n"},
{"id": 84, "title": "泊船瓜洲", "dynasty": "宋代", "author": "王安石", "content": "京口瓜洲一水间，钟山只隔数重山。\n春风又绿江南岸，明月何时照我还？"},
{"id": 85, "title": "一剪梅·红藕香残玉簟秋", "dynasty": "宋代", "author": "李清照", "content": "\n红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。\n花自飘零水自流。一种相思，两处闲愁。此情无计可消除，才下眉头，却上心头。\n"},
{"id": 86, "title": "示儿", "dynasty": "宋代", "author": "陆游", "content": "死去元知万事空，但悲不见九州同。\n王师北定中原日，家祭无忘告乃翁。"},
{"id": 87, "title": "记承天寺夜游 / 记承天夜游", "dynasty": "宋代", "author": "苏轼", "content": "\n元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。\n庭下如积水空明，水中藻荇交横，盖竹柏影也。何夜无月？何处无竹柏？但少闲人如吾两人者耳。\n"},
{"id": 88, "title": "清平乐·村居", "dynasty": "宋代", "author": "辛弃疾", "content": "茅檐低小，溪上青青草。\n醉里吴音相媚好，白发谁家翁媪？\n大儿锄豆溪东，中儿正织鸡笼。\n最喜小儿亡赖，溪头卧剥莲蓬。(亡 通：无)"},
{"id": 89, "title": "次北固山下", "dynasty": "唐代", "author": "王湾", "content": "\n客路青山外，行舟绿水前。(青山外 一作：青山下)\n潮平两岸阔，风正一帆悬。\n海日生残夜，江春入旧年。\n乡书何处达？归雁洛阳边。\n"},
{"id": 90, "title": "闻官军收河南河北", "dynasty": "唐代", "author": "杜甫", "content": "\n剑外忽传收蓟北，初闻涕泪满衣裳。\n却看妻子愁何在，漫卷诗书喜欲狂。\n白日放歌须纵酒，青春作伴好还乡。\n即从巴峡穿巫峡，便下襄阳向洛阳。\n"},
{"id": 91, "title": "天净沙·秋", "dynasty": "元代", "author": "白朴", "content": "\n孤村落日残霞，轻烟老树寒鸦，一点飞鸿影下。青山绿水，白草红叶黄花。\n"},
{"id": 92, "title": "饮湖上初晴后雨二首·其二", "dynasty": "宋代", "author": "苏轼", "content": "\n水光潋滟晴方好，山色空蒙雨亦奇。(蒙 通：濛)\n欲把西湖比西子，淡妆浓抹总相宜。\n"},
{"id": 93, "title": "山中", "dynasty": "唐代", "author": "王维", "content": "\n荆溪白石出，天寒红叶稀。\n山路元无雨，空翠湿人衣。\n"},
{"id": 94, "title": "凉州词二首·其一", "dynasty": "唐代", "author": "王翰", "content": "\n葡萄美酒夜光杯，欲饮琵琶马上催。\n醉卧沙场君莫笑，古来征战几人回？\n"},
{"id": 95, "title": "赠汪伦", "dynasty": "唐代", "author": "李白", "content": "李白乘舟将欲行，忽闻岸上踏歌声。\n桃花潭水深千尺，不及汪伦送我情。 "},
{"id": 96, "title": "木兰花·拟古决绝词柬友", "dynasty": "清代", "author": "纳兰性德", "content": "\n人生若只如初见，何事秋风悲画扇。\n等闲变却故人心，却道故人心易变。(一作：却道故心人易变)\n骊山语罢清宵半，泪雨霖铃终不怨。(一作：泪雨零 / 夜雨霖)\n何如薄幸锦衣郎，比翼连枝当日愿。\n"},
{"id": 97, "title": "长歌行", "dynasty": "两汉", "author": "佚名", "content": "\n青青园中葵，朝露待日晞。\n阳春布德泽，万物生光辉。\n常恐秋节至，焜黄华叶衰。\n百川东到海，何时复西归？\n少壮不努力，老大徒伤悲！\n"},
{"id": 98, "title": "送友人", "dynasty": "唐代", "author": "李白", "content": "\n青山横北郭，白水绕东城。\n此地一为别，孤蓬万里征。\n浮云游子意，落日故人情。\n挥手自兹去，萧萧班马鸣。\n"},
{"id": 99, "title": "墨梅", "dynasty": "元代", "author": "王冕", "content": "吾家洗砚池头树，个个花开淡墨痕。\n不要人夸好颜色，只流清气满乾坤。(版本一)\n我家洗砚池边树，朵朵花开淡墨痕。\n不要人夸颜色好，只留清气满乾坤。(版本二)"},
{"id": 100, "title": "春雪", "dynasty": "唐代", "author": "韩愈", "content": "\n新年都未有芳华，二月初惊见草芽。 \n白雪却嫌春色晚，故穿庭树作飞花。\n"},
{"id": 101, "title": "送杜少府之任蜀州 / 送杜少府之任蜀川", "dynasty": "唐代", "author": "王勃", "content": "\n城阙辅三秦，风烟望五津。\n与君离别意，同是宦游人。\n海内存知己，天涯若比邻。\n无为在歧路，儿女共沾巾。\n"},
{"id": 102, "title": "月夜", "dynasty": "唐代", "author": "刘方平", "content": "\n更深月色半人家，北斗阑干南斗斜。 \n今夜偏知春气暖，虫声新透绿窗纱。\n"},
{"id": 103, "title": "邹忌讽齐王纳谏", "dynasty": "两汉", "author": "刘向 撰", "content": "　　邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？”其妻曰：“君美甚，徐公何能及君也！”城北徐公，齐国之美丽者也。忌不自信，而复问其妾曰：“吾孰与徐公美？”妾曰：“徐公何能及君也！”旦日，客从外来，与坐谈，问之客曰：“吾与徐公孰美？”客曰：“徐公不若君之美也。”明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。”\n　　于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。”\n　　王曰：“善。”乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。”令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐.此所谓战胜于朝廷。(谤讥 一作：谤议)"},
{"id": 104, "title": "答谢中书书", "dynasty": "南北朝", "author": "陶弘景", "content": "\n　　山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。(夕\n 一作：阳)\n"},
{"id": 105, "title": "秋思", "dynasty": "唐代", "author": "张籍", "content": "\n洛阳城里见秋风，欲作家书意万重。\n复恐匆匆说不尽，行人临发又开封。\n"},
{"id": 106, "title": "闻王昌龄左迁龙标遥有此寄", "dynasty": "唐代", "author": "李白", "content": "\n杨花落尽子规啼，闻道龙标过五溪。\n我寄愁心与明月，随风直到夜郎西。(随风 一作：随君)\n"},
{"id": 107, "title": "核舟记", "dynasty": "明代", "author": "魏学洢", "content": "　　明有奇巧人曰王叔远，能以径寸之木，为宫室、器皿 、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。\n　　舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。(箬篷 一作：篛篷)\n　　船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。\n　　舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。\n　　其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。\n　　通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四；而计其长曾不盈寸。盖简桃核修狭者为之。嘻，技亦灵怪矣哉！"},
{"id": 108, "title": "望月怀远 / 望月怀古", "dynasty": "唐代", "author": "张九龄", "content": "\n海上生明月，天涯共此时。\n情人怨遥夜，竟夕起相思。\n灭烛怜光满，披衣觉露滋。\n不堪盈手赠，还寝梦佳期。\n"},
{"id": 109, "title": "酬乐天扬州初逢席上见赠", "dynasty": "唐代", "author": "刘禹锡", "content": "\n巴山楚水凄凉地，二十三年弃置身。\n怀旧空吟闻笛赋，到乡翻似烂柯人。\n沉舟侧畔千帆过，病树前头万木春。\n今日听君歌一曲，暂凭杯酒长精神。\n"},
{"id": 110, "title": "蜀道难", "dynasty": "唐代", "author": "李白", "content": "\n噫吁嚱，危乎高哉！蜀道之难，难于上青天！\n蚕丛及鱼凫，开国何茫然！\n尔来四万八千岁，不与秦塞通人烟。\n西当太白有鸟道，可以横绝峨眉巅。\n地崩山摧壮士死，然后天梯石栈相钩连。\n上有六龙回日之高标，下有冲波逆折之回川。\n黄鹤之飞尚不得过，猿猱欲度愁攀援。(攀援 一作：攀缘)\n青泥何盘盘，百步九折萦岩峦。\n扪参历井仰胁息，以手抚膺坐长叹。\n问君西游何时还？畏途巉岩不可攀。\n但见悲鸟号古木，雄飞雌从绕林间。\n又闻子规啼夜月，愁空山。\n蜀道之难,难于上青天，使人听此凋朱颜！\n连峰去天不盈尺，枯松倒挂倚绝壁。\n飞湍瀑流争喧豗，砯崖转石万壑雷。\n其险也如此，嗟尔远道之人胡为乎来哉！(也如此 一作：也若此)\n剑阁峥嵘而崔嵬，一夫当关，万夫莫开。\n所守或匪亲，化为狼与豺。\n朝避猛虎，夕避长蛇；磨牙吮血，杀人如麻。\n锦城虽云乐，不如早还家。\n蜀道之难,难于上青天，侧身西望长咨嗟！\n"},
{"id": 111, "title": "饮酒·其五", "dynasty": "魏晋", "author": "陶渊明", "content": "\n结庐在人境，而无车马喧。\n问君何能尔？心远地自偏。\n采菊东篱下，悠然见南山。\n山气日夕佳，飞鸟相与还。\n此中有真意，欲辨已忘言。\n"},
{"id": 112, "title": "草 / 赋得古原草送别", "dynasty": "唐代", "author": "白居易", "content": "\n离离原上草，一岁一枯荣。\n野火烧不尽，春风吹又生。\n远芳侵古道，晴翠接荒城。\n又送王孙去，萋萋满别情。\n"},
{"id": 113, "title": "三五七言 / 秋风词", "dynasty": "唐代", "author": "李白", "content": "\n秋风清，秋月明，\n落叶聚还散，寒鸦栖复惊。\n相思相见知何日？此时此夜难为情！\n入我相思门，知我相思苦，\n长相思兮长相忆，短相思兮无穷极，\n早知如此绊人心，何如当初莫相识。\n"},
{"id": 114, "title": "石壕吏", "dynasty": "唐代", "author": "杜甫", "content": "\n暮投石壕村，有吏夜捉人。老翁逾墙走，老妇出门看。\n吏呼一何怒，妇啼一何苦。听妇前致词，三男邺城戍。\n一男附书至，二男新战死。存者且偷生，死者长已矣。\n室中更无人，惟有乳下孙。有孙母未去，出入无完裙。\n老妪力虽衰，请从吏夜归。急应河阳役，犹得备晨炊。\n夜久语声绝，如闻泣幽咽。天明登前途，独与老翁别。\n"},
{"id": 115, "title": "黄鹤楼 / 登黄鹤楼", "dynasty": "唐代", "author": "崔颢", "content": "\n昔人已乘黄鹤去，此地空余黄鹤楼。\n黄鹤一去不复返，白云千载空悠悠。\n晴川历历汉阳树，芳草萋萋鹦鹉洲。\n日暮乡关何处是？烟波江上使人愁。\n"},
{"id": 116, "title": "长相思·山一程", "dynasty": "清代", "author": "纳兰性德", "content": "\n山一程，水一程，身向榆关那畔行，夜深千帐灯。\n风一更，雪一更，聒碎乡心梦不成，故园无此声。\n"},
{"id": 117, "title": "定风波·莫听穿林打叶声", "dynasty": "宋代", "author": "苏轼", "content": "莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。\n料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。"},
{"id": 118, "title": "望天门山", "dynasty": "唐代", "author": "李白", "content": "\n天门中断楚江开，碧水东流至此回。\n两岸青山相对出，孤帆一片日边来。\n"},
{"id": 119, "title": "如梦令·昨夜雨疏风骤", "dynasty": "宋代", "author": "李清照", "content": "\n昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。\n"},
{"id": 120, "title": "石灰吟", "dynasty": "明代", "author": "于谦", "content": "千锤万凿出深山，烈火焚烧若等闲。\n粉骨碎身全不怕，要留清白在人间。\n(一作：千锤万击出深山 / 千鎚万击出深山)\n(一作：粉骨碎身全不惜 / 粉身碎骨浑不怕 / 粉身碎骨全不怕)"},
{"id": 121, "title": "离骚", "dynasty": "先秦", "author": "屈原", "content": "\n帝高阳之苗裔兮，朕皇考曰伯庸。\n摄提贞于孟陬兮，惟庚寅吾以降。\n皇览揆余初度兮，肇锡余以嘉名：\n名余曰正则兮，字余曰灵均。\n纷吾既有此内美兮，又重之以修能。\n扈江离与辟芷兮，纫秋兰以为佩。\n汩余若将不及兮，恐年岁之不吾与。\n朝搴阰之木兰兮，夕揽洲之宿莽。\n日月忽其不淹兮，春与秋其代序。\n惟草木之零落兮，恐美人之迟暮。(惟 通：唯)\n不抚壮而弃秽兮，何不改乎此度？\n乘骐骥以驰骋兮，来吾道夫先路！\n昔三后之纯粹兮，固众芳之所在。\n杂申椒与菌桂兮，岂惟纫夫蕙茝！\n彼尧、舜之耿介兮，既遵道而得路。\n何桀纣之猖披兮，夫惟捷径以窘步。\n惟夫党人之偷乐兮，路幽昧以险隘。\n岂余身之殚殃兮，恐皇舆之败绩！\n忽奔走以先后兮，及前王之踵武。\n荃不查余之中情兮，反信谗而齌怒。\n余固知謇謇之为患兮，忍而不能舍也。\n指九天以为正兮，夫惟灵修之故也。\n曰黄昏以为期兮，羌中道而改路！\n初既与余成言兮，后悔遁而有他。\n余既不难夫离别兮，伤灵修之数化。\n余既滋兰之九畹兮，又树蕙之百亩。\n畦留夷与揭车兮，杂杜衡与芳芷。\n冀枝叶之峻茂兮，愿俟时乎吾将刈。\n虽萎绝其亦何伤兮，哀众芳之芜秽。\n众皆竞进以贪婪兮，凭不厌乎求索。\n羌内恕己以量人兮，各兴心而嫉妒。\n忽驰骛以追逐兮，非余心之所急。\n老冉冉其将至兮，恐修名之不立。\n朝饮木兰之坠露兮，夕餐秋菊之落英。\n苟余情其信姱以练要兮，长顑颔亦何伤。\n掔木根以结茝兮，贯薜荔之落蕊。\n矫菌桂以纫蕙兮，索胡绳之纚纚。\n謇吾法夫前修兮，非世俗之所服。\n虽不周于今之人兮，愿依彭咸之遗则。\n长太息以掩涕兮，哀民生之多艰。\n余虽好修姱以鞿羁兮，謇朝谇而夕替。\n既替余以蕙纕兮，又申之以揽茝。\n亦余心之所善兮，虽九死其犹未悔。\n怨灵修之浩荡兮，终不察夫民心。\n众女嫉余之蛾眉兮，谣诼谓余以善淫。\n固时俗之工巧兮，偭规矩而改错。\n背绳墨以追曲兮，竞周容以为度。\n忳郁邑余侘傺兮，吾独穷困乎此时也。\n宁溘死以流亡兮，余不忍为此态也。\n鸷鸟之不群兮，自前世而固然。\n何方圜之能周兮，夫孰异道而相安？\n屈心而抑志兮，忍尤而攘诟。\n伏清白以死直兮，固前圣之所厚。\n悔相道之不察兮，延伫乎吾将反。\n回朕车以复路兮，及行迷之未远。\n步余马于兰皋兮，驰椒丘且焉止息。\n进不入以离尤兮，退将复修吾初服。\n制芰荷以为衣兮，集芙蓉以为裳。\n不吾知其亦已兮，苟余情其信芳。\n高余冠之岌岌兮，长余佩之陆离。\n芳与泽其杂糅兮，唯昭质其犹未亏。\n忽反顾以游目兮，将往观乎四荒。\n佩缤纷其繁饰兮，芳菲菲其弥章。\n民生各有所乐兮，余独好修以为常。\n虽体解吾犹未变兮，岂余心之可惩。\n女嬃之婵媛兮，申申其詈予，曰：\n「鲧婞直以亡身兮，终然夭乎羽之野。\n汝何博謇而好修兮，纷独有此姱节？\n薋菉葹以盈室兮，判独离而不服。」\n众不可户说兮，孰云察余之中情？\n世并举而好朋兮，夫何茕独而不予听？\n依前圣以节中兮，喟凭心而历兹。\n济沅、湘以南征兮，就重华而敶词：\n启《九辩》与《九歌》兮，夏康娱以自纵。\n不顾难以图后兮，五子用失乎家衖。\n羿淫游以佚畋兮，又好射夫封狐。\n固乱流其鲜终兮，浞又贪夫厥家。\n浇身被服强圉兮，纵欲而不忍。\n日康娱而自忘兮，厥首用夫颠陨。\n夏桀之常违兮，乃遂焉而逢殃。\n后辛之菹醢兮，殷宗用而不长。\n汤、禹俨而祗敬兮，周论道而莫差。\n举贤才而授能兮，循绳墨而不颇。\n皇天无私阿兮，览民德焉错辅。\n夫维圣哲以茂行兮，苟得用此下土。\n瞻前而顾后兮，相观民之计极。\n夫孰非义而可用兮？孰非善而可服？\n阽余身而危死兮，览余初其犹未悔。\n不量凿而正枘兮，固前修以菹醢。\n曾歔欷余郁邑兮，哀朕时之不当。\n揽茹蕙以掩涕兮，沾余襟之浪浪。\n跪敷衽以陈辞兮，耿吾既得此中正。\n驷玉虬以桀鹥兮，溘埃风余上征。\n朝发轫于苍梧兮，夕余至乎县圃。\n欲少留此灵琐兮，日忽忽其将暮。\n吾令羲和弭节兮，望崦嵫而勿迫。\n路漫漫其修远兮，吾将上下而求索。\n饮余马于咸池兮，总余辔乎扶桑。\n折若木以拂日兮，聊逍遥以相羊。\n前望舒使先驱兮，后飞廉使奔属。\n鸾皇为余先戒兮，雷师告余以未具。\n吾令凤鸟飞腾兮，继之以日夜。\n飘风屯其相离兮，帅云霓而来御。\n纷总总其离合兮，斑陆离其上下。\n吾令帝阍开关兮，倚阊阖而望予。\n时暧暧其将罢兮，结幽兰而延伫。\n世溷浊而不分兮，好蔽美而嫉妒。\n朝吾将济于白水兮，登阆风而绁马。\n忽反顾以流涕兮，哀高丘之无女。\n溘吾游此春宫兮，折琼枝以继佩。\n及荣华之未落兮，相下女之可诒。\n吾令丰隆乘云兮，求宓妃之所在。\n解佩纕以结言兮，吾令謇修以为理。\n纷总总其离合兮，忽纬繣其难迁。\n夕归次于穷石兮，朝濯发乎洧盘。\n保厥美以骄傲兮，日康娱以淫游。\n虽信美而无礼兮，来违弃而改求。\n览相观于四极兮，周流乎天余乃下。\n望瑶台之偃蹇兮，见有娀之佚女。\n吾令鸩为媒兮，鸩告余以不好。\n雄鸠之鸣逝兮，余犹恶其佻巧。\n心犹豫而狐疑兮，欲自适而不可。\n凤皇既受诒兮，恐高辛之先我。\n欲远集而无所止兮，聊浮游以逍遥。\n及少康之未家兮，留有虞之二姚。\n理弱而媒拙兮，恐导言之不固。\n世溷浊而嫉贤兮，好蔽美而称恶。\n闺中既以邃远兮，哲王又不寤。\n怀朕情而不发兮，余焉能忍而与此终古？\n索琼茅以筳篿兮，命灵氛为余占之。\n曰：「两美其必合兮，孰信修而慕之？\n思九州之博大兮，岂惟是其有女？」\n曰：「勉远逝而无狐疑兮，孰求美而释女？\n何所独无芳草兮，尔何怀乎故宇？」\n世幽昧以昡曜兮，孰云察余之善恶？\n民好恶其不同兮，惟此党人其独异！\n户服艾以盈要兮，谓幽兰其不可佩。\n览察草木其犹未得兮，岂珵美之能当？\n苏粪壤以充祎兮，谓申椒其不芳。\n欲从灵氛之吉占兮，心犹豫而狐疑。\n巫咸将夕降兮，怀椒糈而要之。\n百神翳其备降兮，九疑缤其并迎。\n皇剡剡其扬灵兮，告余以吉故。\n曰：「勉升降以上下兮，求矩矱之所同。\n汤、禹俨而求合兮，挚、咎繇而能调。\n苟中情其好修兮，又何必用夫行媒？\n说操筑于傅岩兮，武丁用而不疑。\n吕望之鼓刀兮，遭周文而得举。\n宁戚之讴歌兮，齐桓闻以该辅。\n及年岁之未晏兮，时亦犹其未央。\n恐鹈鴃之先鸣兮，使夫百草为之不芳。」\n何琼佩之偃蹇兮，众薆然而蔽之。\n惟此党人之不谅兮，恐嫉妒而折之。\n时缤纷其变易兮，又何可以淹留？\n兰芷变而不芳兮，荃蕙化而为茅。\n何昔日之芳草兮，今直为此萧艾也？\n岂其有他故兮，莫好修之害也！\n余以兰为可恃兮，羌无实而容长。\n委厥美以从俗兮，苟得列乎众芳。\n椒专佞以慢慆兮，樧又欲充夫佩帏。\n既干进而务入兮，又何芳之能祗？\n固时俗之流从兮，又孰能无变化？\n览椒兰其若兹兮，又况揭车与江离？\n惟兹佩之可贵兮，委厥美而历兹。\n芳菲菲而难亏兮，芬至今犹未沬。\n和调度以自娱兮，聊浮游而求女。\n及余饰之方壮兮，周流观乎上下。\n灵氛既告余以吉占兮，历吉日乎吾将行。\n折琼枝以为羞兮，精琼爢以为粻。\n为余驾飞龙兮，杂瑶象以为车。\n何离心之可同兮？吾将远逝以自疏。\n邅吾道夫昆仑兮，路修远以周流。\n扬云霓之晻蔼兮，鸣玉鸾之啾啾。\n朝发轫于天津兮，夕余至乎西极。\n凤皇翼其承旗兮，高翱翔之翼翼。\n忽吾行此流沙兮，遵赤水而容与。\n麾蛟龙使梁津兮，诏西皇使涉予。\n路修远以多艰兮，腾众车使径待。\n路不周以左转兮，指西海以为期。\n屯余车其千乘兮，齐玉轪而并驰。\n驾八龙之婉婉兮，载云旗之委蛇。\n抑志而弭节兮，神高驰之邈邈。\n奏《九歌》而舞《韶》兮，聊假日以媮乐。\n陟升皇之赫戏兮，忽临睨夫旧乡。\n仆夫悲余马怀兮，蜷局顾而不行。\n乱曰：已矣哉！\n国无人莫我知兮，又何怀乎故都！\n既莫足与为美政兮，吾将从彭咸之所居！\n"},
{"id": 122, "title": "南乡子·登京口北固亭有怀", "dynasty": "宋代", "author": "辛弃疾", "content": "\n何处望神州？满眼风光北固楼。千古兴亡多少事？悠悠。不尽长江滚滚流。\n年少万兜鍪，坐断东南战未休。天下英雄谁敌手？曹刘。生子当如孙仲谋。\n"},
{"id": 123, "title": "天净沙·春", "dynasty": "元代", "author": "白朴", "content": "\n春山暖日和风，阑干楼阁帘栊，杨柳秋千院中。啼莺舞燕，小桥流水飞红。\n"},
{"id": 124, "title": "永遇乐·京口北固亭怀古", "dynasty": "宋代", "author": "辛弃疾", "content": "\n千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。\n元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？\n"},
{"id": 125, "title": "鹊桥仙·纤云弄巧", "dynasty": "宋代", "author": "秦观", "content": "\n纤云弄巧，飞星传恨，银汉迢迢暗度。金风玉露一相逢，便胜却人间无数。(度 通：渡)\n柔情似水，佳期如梦，忍顾鹊桥归路。两情若是久长时，又岂在朝朝暮暮。\n"},
{"id": 126, "title": "蝶恋花·伫倚危楼风细细", "dynasty": "宋代", "author": "柳永", "content": "\n伫倚危楼风细细，望极春愁，黯黯生天际。草色烟光残照里，无言谁会凭阑意。(阑 通 栏)\n拟把疏狂图一醉，对酒当歌，强乐还无味。衣带渐宽终不悔，为伊消得人憔悴。\n"},
{"id": 127, "title": "竹石", "dynasty": "清代", "author": "郑燮", "content": "咬定青山不放松，立根原在破岩中。\n千磨万击还坚劲，任尔东西南北风。(坚\n 一作：韧)"},
{"id": 128, "title": "忆江南·江南好", "dynasty": "唐代", "author": "白居易", "content": "\n江南好，风景旧曾谙。日出江花红胜火，春来江水绿如蓝。能不忆江南？\n"},
{"id": 129, "title": "送元二使安西 / 渭城曲", "dynasty": "唐代", "author": "王维", "content": "\n渭城朝雨浥轻尘，客舍青青柳色新。(一作：客舍依依杨柳春)\n劝君更尽一杯酒，西出阳关无故人。\n"},
{"id": 130, "title": "大道之行也", "dynasty": "先秦", "author": "佚名", "content": "\n　　大道之行也，天下为公，选贤与能，讲信修睦。故人不独亲其亲，不独子其子，使老有所终，壮有所用，幼有所长，矜、寡、孤、独、废疾者皆有所养，男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭，是谓大同。(矜 同：鳏)\n"},
{"id": 131, "title": "出塞二首·其一", "dynasty": "唐代", "author": "王昌龄", "content": "\n秦时明月汉时关，万里长征人未还。\n但使龙城飞将在，不教胡马度阴山。\n"},
{"id": 132, "title": "卖炭翁", "dynasty": "唐代", "author": "白居易", "content": "卖炭翁，伐薪烧炭南山中。\n满面尘灰烟火色，两鬓苍苍十指黑。\n卖炭得钱何所营？身上衣裳口中食。\n可怜身上衣正单，心忧炭贱愿天寒。\n夜来城外一尺雪，晓驾炭车辗冰辙。\n牛困人饥日已高，市南门外泥中歇。\n翩翩两骑来是谁？黄衣使者白衫儿。\n手把文书口称敕，回车叱牛牵向北。\n一车炭，千余斤，宫使驱将惜不得。\n半匹红绡一丈绫，系向牛头充炭直。"},
{"id": 133, "title": "江南春", "dynasty": "唐代", "author": "杜牧", "content": "\n千里莺啼绿映红，水村山郭酒旗风。 \n南朝四百八十寺，多少楼台烟雨中。\n"},
{"id": 134, "title": "凉州词二首·其一", "dynasty": "唐代", "author": "王之涣", "content": "\n黄河远上白云间，一片孤城万仞山。\n羌笛何须怨杨柳，春风不度玉门关。\n"},
{"id": 135, "title": "送东阳马生序(节选)", "dynasty": "明代", "author": "宋濂", "content": "　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。\n　　当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意,以中有足乐者，不知口体之奉不若人也。盖余之勤且艰若此。 "},
{"id": 136, "title": "竹里馆", "dynasty": "唐代", "author": "王维", "content": "\n独坐幽篁里，弹琴复长啸。\n深林人不知，明月来相照。\n"},
{"id": 137, "title": "两小儿辩日 / 两小儿辩斗", "dynasty": "先秦", "author": "列御寇", "content": "\n孔子东游，见两小儿辩日，问其故。(辩日 一作：辩斗)\n一儿曰：“我以日始出时去人近，而日中时远也。” \n一儿以日初出远，而日中时近也。\n一儿曰：“日初出大如车盖，及日中则如盘盂，此不为远者小而近者大乎？”\n一儿曰：“日初出沧沧凉凉，及其日中如探汤，此不为近者热而远者凉乎？”\n孔子不能决也。\n两小儿笑曰：“孰为汝多知乎？”\n"},
{"id": 138, "title": "渡荆门送别", "dynasty": "唐代", "author": "李白", "content": "\n渡远荆门外，来从楚国游。\n山随平野尽，江入大荒流。\n月下飞天镜，云生结海楼。\n仍怜故乡水，万里送行舟。\n"},
{"id": 139, "title": "观刈麦", "dynasty": "唐代", "author": "白居易", "content": "\n田家少闲月，五月人倍忙。\n夜来南风起，小麦覆陇黄。\n妇姑荷箪食，童稚携壶浆，\n相随饷田去，丁壮在南冈。\n足蒸暑土气，背灼炎天光，\n力尽不知热，但惜夏日长。\n复有贫妇人，抱子在其旁，\n右手秉遗穗，左臂悬敝筐。\n听其相顾言，闻者为悲伤。\n家田输税尽，拾此充饥肠。\n今我何功德？曾不事农桑。\n吏禄三百石，岁晏有余粮，\n念此私自愧，尽日不能忘。\n"},
{"id": 140, "title": "夏日绝句", "dynasty": "宋代", "author": "李清照", "content": "\n生当作人杰，死亦为鬼雄。\n至今思项羽，不肯过江东。\n"},
{"id": 141, "title": "雪梅·其一", "dynasty": "宋代", "author": "卢梅坡", "content": "\n梅雪争春未肯降，骚人搁笔费评章。\n梅须逊雪三分白，雪却输梅一段香。\n"},
{"id": 142, "title": "月下独酌四首·其一", "dynasty": "唐代", "author": "李白", "content": "\n花间一壶酒，独酌无相亲。\n举杯邀明月，对影成三人。\n月既不解饮，影徒随我身。\n暂伴月将影，行乐须及春。\n我歌月徘徊，我舞影零乱。\n醒时同交欢，醉后各分散。(同交欢 一作：相交欢)\n永结无情游，相期邈云汉。\n"},
{"id": 143, "title": "醉花阴·薄雾浓云愁永昼", "dynasty": "宋代", "author": "李清照", "content": "\n薄雾浓云愁永昼，瑞脑消金兽。佳节又重阳，玉枕纱橱，半夜凉初透。(橱 通：厨)\n东篱把酒黄昏后，有暗香盈袖。莫道不销魂，帘卷西风，人比黄花瘦。(人比 一作：人似；销 一作：消)\n"},
{"id": 144, "title": "锦瑟", "dynasty": "唐代", "author": "李商隐", "content": "\n锦瑟无端五十弦，一弦一柱思华年。\n庄生晓梦迷蝴蝶，望帝春心托杜鹃。\n沧海月明珠有泪，蓝田日暖玉生烟。\n此情可待成追忆，只是当时已惘然。\n"},
{"id": 145, "title": "冬夜读书示子聿", "dynasty": "宋代", "author": "陆游", "content": "\n古人学问无遗力，少壮工夫老始成。\n纸上得来终觉浅，绝知此事要躬行。\n"},
{"id": 146, "title": "十一月四日风雨大作二首", "dynasty": "宋代", "author": "陆游", "content": "风卷江湖雨暗村，四山声作海涛翻。\n溪柴火软蛮毡暖，我与狸奴不出门。\n僵卧孤村不自哀，尚思为国戍轮台。\n夜阑卧听风吹雨，铁马冰河入梦来。"},
{"id": 147, "title": "登高", "dynasty": "唐代", "author": "杜甫", "content": "\n风急天高猿啸哀，渚清沙白鸟飞回。\n无边落木萧萧下，不尽长江滚滚来。\n万里悲秋常作客，百年多病独登台。\n艰难苦恨繁霜鬓，潦倒新停浊酒杯。\n"},
{"id": 148, "title": "春晓", "dynasty": "唐代", "author": "孟浩然", "content": "\n春眠不觉晓，处处闻啼鸟。\n夜来风雨声，花落知多少。\n"},
{"id": 149, "title": "鸟鸣涧", "dynasty": "唐代", "author": "王维", "content": "\n人闲桂花落，夜静春山空。\n月出惊山鸟，时鸣春涧中。\n"},
{"id": 150, "title": "江畔独步寻花·其六", "dynasty": "唐代", "author": "杜甫", "content": "\n黄四娘家花满蹊，千朵万朵压枝低。\n留连戏蝶时时舞，自在娇莺恰恰啼。\n"},
{"id": 151, "title": "清明", "dynasty": "宋代", "author": "王禹偁", "content": "\n无花无酒过清明，兴味萧然似野僧。\n昨日邻家乞新火，晓窗分与读书灯。\n"},
{"id": 152, "title": "琵琶行 / 琵琶引", "dynasty": "唐代", "author": "白居易", "content": "浔阳江头夜送客，枫叶荻花秋瑟瑟。\n主人下马客在船，举酒欲饮无管弦。\n醉不成欢惨将别，别时茫茫江浸月。\n忽闻水上琵琶声，主人忘归客不发。\n寻声暗问弹者谁？琵琶声停欲语迟。\n移船相近邀相见，添酒回灯重开宴。\n千呼万唤始出来，犹抱琵琶半遮面。\n转轴拨弦三两声，未成曲调先有情。\n弦弦掩抑声声思，似诉平生不得志。（不得志 一作：不得意）\n低眉信手续续弹，说尽心中无限事。\n轻拢慢捻抹复挑，初为《霓裳》后《六幺》（六幺 一作：绿腰）。\n大弦嘈嘈如急雨，小弦切切如私语。\n嘈嘈切切错杂弹，大珠小珠落玉盘。\n间关莺语花底滑，幽咽泉流冰下难。\n冰泉冷涩弦凝绝，凝绝不通声暂歇。(暂歇 一作：渐歇)\n别有幽愁暗恨生，此时无声胜有声。\n银瓶乍破水浆迸，铁骑突出刀枪鸣。\n曲终收拨当心画，四弦一声如裂帛。\n东船西舫悄无言，唯见江心秋月白。\n沉吟放拨插弦中，整顿衣裳起敛容。\n自言本是京城女，家在虾蟆陵下住。\n十三学得琵琶成，名属教坊第一部。\n曲罢曾教善才服，妆成每被秋娘妒。\n五陵年少争缠头，一曲红绡不知数。\n钿头银篦击节碎，血色罗裙翻酒污。(银篦 一作：云篦)\n今年欢笑复明年，秋月春风等闲度。\n弟走从军阿姨死，暮去朝来颜色故。\n门前冷落鞍马稀，老大嫁作商人妇。\n商人重利轻别离，前月浮梁买茶去。\n去来江口守空船，绕船月明江水寒。\n夜深忽梦少年事，梦啼妆泪红阑干。\n我闻琵琶已叹息，又闻此语重唧唧。\n同是天涯沦落人，相逢何必曾相识！\n我从去年辞帝京，谪居卧病浔阳城。\n浔阳地僻无音乐，终岁不闻丝竹声。\n住近湓江地低湿，黄芦苦竹绕宅生。\n其间旦暮闻何物？杜鹃啼血猿哀鸣。\n春江花朝秋月夜，往往取酒还独倾。\n岂无山歌与村笛？呕哑嘲哳难为听。\n今夜闻君琵琶语，如听仙乐耳暂明。\n莫辞更坐弹一曲，为君翻作《琵琶行》。\n感我此言良久立，却坐促弦弦转急。\n凄凄不似向前声，满座重闻皆掩泣。\n座中泣下谁最多？江州司马青衫湿。"},
{"id": 153, "title": "蝶恋花·春景", "dynasty": "宋代", "author": "苏轼", "content": "\n花褪残红青杏小。燕子飞时，绿水人家绕。枝上柳绵吹又少。天涯何处无芳草！\n墙里秋千墙外道。墙外行人，墙里佳人笑。笑渐不闻声渐悄。多情却被无情恼。\n"},
{"id": 154, "title": "泊秦淮", "dynasty": "唐代", "author": "杜牧", "content": "\n烟笼寒水月笼沙，夜泊秦淮近酒家。\n商女不知亡国恨，隔江犹唱《后庭花》。\n"},
{"id": 155, "title": "陈太丘与友期 / 期行", "dynasty": "南北朝", "author": "刘义庆", "content": "\n陈太丘与友期行，期日中，过中不至，太丘舍去，去后乃至。 元方时年七岁，门外戏。客问元方：“尊君在不？”答曰：“待君久不至，已去。”友人便怒：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之，元方入门不顾。\n"},
{"id": 156, "title": "雁门太守行", "dynasty": "唐代", "author": "李贺", "content": "\n黑云压城城欲摧，甲光向日金鳞开。(向日 一作：向月)\n角声满天秋色里，塞上燕脂凝夜紫。(塞上 一作：塞土)\n半卷红旗临易水，霜重鼓寒声不起。\n报君黄金台上意，提携玉龙为君死！\n"},
{"id": 157, "title": "诫子书", "dynasty": "两汉", "author": "诸葛亮", "content": "\n　　夫君子之行，静以修身，俭以养德。非淡泊无以明志，非宁静无以致远。夫学须静也，才须学也。非学无以广才，非志无以成学。淫慢则不能励精，险躁则不能冶性。年与时驰，意与日去，遂成枯落，多不接世，悲守穷庐，将复何及！ (淡泊 一作：澹泊；淫慢 一作：慆慢)\n"},
{"id": 158, "title": "忆江南词三首", "dynasty": "唐代", "author": "白居易", "content": "江南好，风景旧曾谙。日出江花红胜火，春来江水绿如蓝。能不忆江南？\n江南忆，最忆是杭州。山寺月中寻桂子，郡亭枕上看潮头。何日更重游！\n江南忆，其次忆吴宫。吴酒一杯春竹叶，吴娃双舞醉芙蓉。早晚复相逢！"},
{"id": 159, "title": "回乡偶书二首·其一", "dynasty": "唐代", "author": "贺知章", "content": "\n少小离家老大回，乡音无改鬓毛衰。\n儿童相见不相识，笑问客从何处来。\n"},
{"id": 160, "title": "登鹳雀楼", "dynasty": "唐代", "author": "王之涣", "content": "\n白日依山尽，黄河入海流。\n欲穷千里目，更上一层楼。\n"},
{"id": 161, "title": "归园田居·其三", "dynasty": "魏晋", "author": "陶渊明", "content": "\n种豆南山下，草盛豆苗稀。\n晨兴理荒秽，带月荷锄归。\n道狭草木长，夕露沾我衣。\n衣沾不足惜，但使愿无违。\n"},
{"id": 162, "title": "师说", "dynasty": "唐代", "author": "韩愈", "content": "　　古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。\n　　嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！\n　　圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。\n　　李氏子蟠，年十七，好古文，六艺经传皆通习之，不拘于时，学于余。余嘉其能行古道，作师说以贻之。 "},
{"id": 163, "title": "相见欢·无言独上西楼", "dynasty": "五代", "author": "李煜", "content": "\n无言独上西楼，月如钩。寂寞梧桐深院锁清秋。\n剪不断，理还乱，是离愁。别是一般滋味在心头。(一般 一作：一番)\n"},
{"id": 164, "title": "山行", "dynasty": "唐代", "author": "杜牧", "content": "\n远上寒山石径斜，白云深处有人家。(深处 一作：生处)\n停车坐爱枫林晚，霜叶红于二月花。\n"},
{"id": 165, "title": "丑奴儿·书博山道中壁", "dynasty": "宋代", "author": "辛弃疾", "content": "\n少年不识愁滋味，爱上层楼。爱上层楼。为赋新词强说愁。 \n而今识尽愁滋味，欲说还休。欲说还休。却道天凉好个秋。\n"},
{"id": 166, "title": "苏幕遮·怀旧", "dynasty": "宋代", "author": "范仲淹", "content": "\n碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。\n黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。(留人睡 一作：留人醉)\n"},
{"id": 167, "title": "古朗月行", "dynasty": "唐代", "author": "李白", "content": "小时不识月，呼作白玉盘。\n又疑瑶台镜，飞在青云端。(青云 一作：白云)\n仙人垂两足，桂树何团团。\n白兔捣药成，问言与谁餐？\n蟾蜍蚀圆影，大明夜已残。\n羿昔落九乌，天人清且安。\n阴精此沦惑，去去不足观。\n忧来其如何？凄怆摧心肝。"},
{"id": 168, "title": "钗头凤·红酥手", "dynasty": "宋代", "author": "陆游", "content": "\n红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。\n春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！\n"},
{"id": 169, "title": "乡村四月", "dynasty": "宋代", "author": "翁卷", "content": "\n绿遍山原白满川，子规声里雨如烟。\n乡村四月闲人少，才了蚕桑又插田。\n"},
{"id": 170, "title": "滁州西涧", "dynasty": "唐代", "author": "韦应物", "content": "\n独怜幽草涧边生，上有黄鹂深树鸣。 \n春潮带雨晚来急，野渡无人舟自横。\n"},
{"id": 171, "title": "洛神赋", "dynasty": "魏晋", "author": "曹植", "content": "　　黄初三年，余朝京师，还济洛川。古人有言，斯水之神，名曰宓妃。感宋玉对楚王神女之事，遂作斯赋，其词曰：\n　　余从京域，言归东藩，背伊阙 ，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王所见，无乃是乎？其状若何，臣愿闻之。”\n　　余告之曰：其形也，翩若惊鸿，婉若游龙，荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞。迫而察之，灼若芙蕖出渌波。秾纤得衷，修短合度。肩若削成，腰如约素。延颈秀项，皓质呈露，芳泽无加，铅华弗御。云髻峨峨，修眉联娟，丹唇外朗，皓齿内鲜。明眸善睐，靥辅承权，瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。\n　　余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。\n　　于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。 尔乃众灵杂遝，命俦啸侣。或戏清流，或翔神渚。或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。\n　　于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清阳，动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。\n　　于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘返，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。"},
{"id": 172, "title": "月夜忆舍弟", "dynasty": "唐代", "author": "杜甫", "content": "\n戍鼓断人行，边秋一雁声。(边秋 一作:秋边)\n露从今夜白，月是故乡明。\n有弟皆分散，无家问死生。\n寄书长不达，况乃未休兵。\n"},
{"id": 173, "title": "采薇", "dynasty": "先秦", "author": "佚名", "content": "采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。\n采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。\n采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！\n彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。\n驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！\n昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！"},
{"id": 174, "title": "拜年", "dynasty": "明代", "author": "文征明", "content": "\n不求见面惟通谒，名纸朝来满敝庐。\n我亦随人投数纸，世情嫌简不嫌虚。\n"},
{"id": 175, "title": "卜算子·送鲍浩然之浙东", "dynasty": "宋代", "author": "王观", "content": "\n水是眼波横，山是眉峰聚。欲问行人去那边？眉眼盈盈处。\n才始送春归，又送君归去。若到江南赶上春，千万和春住。\n"},
{"id": 176, "title": "浪淘沙·九曲黄河万里沙", "dynasty": "唐代", "author": "刘禹锡", "content": "\n九曲黄河万里沙，浪淘风簸自天涯。\n如今直上银河去，同到牵牛织女家。\n"},
{"id": 177, "title": "题李凝幽居", "dynasty": "唐代", "author": "贾岛", "content": "\n闲居少邻并，草径入荒园。\n鸟宿池边树，僧敲月下门。\n过桥分野色，移石动云根。\n暂去还来此，幽期不负言。\n"},
{"id": 178, "title": "赤壁", "dynasty": "唐代", "author": "杜牧", "content": "\n折戟沉沙铁未销，自将磨洗认前朝。\n东风不与周郎便，铜雀春深锁二乔。\n"},
{"id": 179, "title": "春夜洛城闻笛 / 春夜洛阳城闻笛", "dynasty": "唐代", "author": "李白", "content": "\n谁家玉笛暗飞声，散入春风满洛城。 \n此夜曲中闻折柳，何人不起故园情。\n"},
{"id": 180, "title": "枫桥夜泊", "dynasty": "唐代", "author": "张继", "content": "\n月落乌啼霜满天，江枫渔火对愁眠。\n姑苏城外寒山寺，夜半钟声到客船。\n"},
{"id": 181, "title": "早春呈水部张十八员外 / 初春小雨", "dynasty": "唐代", "author": "韩愈", "content": "\n天街小雨润如酥，草色遥看近却无。\n最是一年春好处，绝胜烟柳满皇都。\n"},
{"id": 182, "title": "得道多助，失道寡助", "dynasty": "先秦", "author": "孟子及其弟子", "content": "　　天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣，然而不胜者，是天时不如地利也。城非不高也，池非不深也，兵革非不坚利也，米粟非不多也，委而去之，是地利不如人和也。\n　　故曰，域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之。多助之至，天下顺之。以天下之所顺，攻亲戚之所畔，故君子有不战，战必胜矣。"},
{"id": 183, "title": "六月二十七日望湖楼醉书", "dynasty": "宋代", "author": "苏轼", "content": "黑云翻墨未遮山，白雨跳珠乱入船。\n卷地风来忽吹散，望湖楼下水如天。\n放生鱼鳖逐人来，无主荷花到处开。\n水枕能令山俯仰，风船解与月裴回。\n乌菱白芡不论钱，乱系青菰裹绿盘。\n忽忆尝新会灵观，滞留江海得加餐。\n献花游女木兰桡，细雨斜风湿翠翘。\n无限芳洲生杜若，吴儿不识楚辞招。\n未成小隐聊中隐，可得长闲胜暂闲。\n我本无家更安往，故乡无此好湖山。"},
{"id": 184, "title": "前赤壁赋", "dynasty": "宋代", "author": "苏轼", "content": "　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯 通：凭)\n　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。\n　　苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长 江之无穷。挟飞仙以遨游，抱明月而长终。知不可乎骤得，托遗响于悲风。”\n　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适 一作：共食)\n　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。"},
{"id": 185, "title": "登飞来峰", "dynasty": "宋代", "author": "王安石", "content": "\n飞来山上千寻塔，闻说鸡鸣见日升。(飞来山 一作：飞来峰)\n不畏浮云遮望眼，只缘身在最高层。(只缘 一作：自缘)\n"},
{"id": 186, "title": "临江仙·滚滚长江东逝水", "dynasty": "明代", "author": "杨慎", "content": "《廿一史弹词》第三段说秦汉开场词\n滚滚长江东逝水，浪花淘尽英雄。\n是非成败转头空。\n青山依旧在，几度夕阳红。\n白发渔樵江渚上，惯看秋月春风。\n一壶浊酒喜相逢。\n古今多少事，都付笑谈中。"},
{"id": 187, "title": "望洞庭", "dynasty": "唐代", "author": "刘禹锡", "content": "\n湖光秋月两相和，潭面无风镜未磨。\n遥望洞庭山水翠，白银盘里一青螺。(山水翠 一作：山水色)\n"},
{"id": 188, "title": "桃夭", "dynasty": "先秦", "author": "佚名", "content": "\n桃之夭夭，灼灼其华。之子于归，宜其室家。\n桃之夭夭，有蕡其实。之子于归，宜其家室。\n桃之夭夭，其叶蓁蓁。之子于归，宜其家人。\n"},
{"id": 189, "title": "兰亭集序 / 兰亭序", "dynasty": "魏晋", "author": "王羲之", "content": "　　永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。\n　　夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！(不知老之将至 一作：曾不知老之将至)\n　　每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。"},
{"id": 190, "title": "早发白帝城 / 白帝下江陵", "dynasty": "唐代", "author": "李白", "content": "\n朝辞白帝彩云间，千里江陵一日还。\n两岸猿声啼不住，轻舟已过万重山。\n"},
{"id": 191, "title": "阿房宫赋", "dynasty": "唐代", "author": "杜牧", "content": "　　六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。(不知乎 一作：不知其；西东 一作：东西)\n　　妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者，三十六年。(有不见者 一作：有不得见者)燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。\n　　嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙！使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！\n　　呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。"},
{"id": 192, "title": "卜算子·我住长江头", "dynasty": "宋代", "author": "李之仪", "content": "\n我住长江头，君住长江尾。日日思君不见君，共饮长江水。 \n此水几时休，此恨何时已。只愿君心似我心，定不负相思意。\n"},
{"id": 193, "title": "村居", "dynasty": "清代", "author": "高鼎", "content": "\n草长莺飞二月天，拂堤杨柳醉春烟。\n儿童散学归来早，忙趁东风放纸鸢。\n"},
{"id": 194, "title": "杂说四·马说", "dynasty": "唐代", "author": "韩愈", "content": "　　世有伯乐，然后有千里马。千里马常有，而伯乐不常有。故虽有名马，祇辱于奴隶人之手，骈死于槽枥之间，不以千里称也。(祇辱 一作：只辱)\n　　马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？(\n马者 通：\n)\n　　策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！"},
{"id": 195, "title": "菩萨蛮·书江西造口壁", "dynasty": "宋代", "author": "辛弃疾", "content": "\n郁孤台下清江水，中间多少行人泪。西北望长安，可怜无数山。\n青山遮不住，毕竟东流去。江晚正愁余，山深闻鹧鸪。 (愁余 一作：愁予)\n"},
{"id": 196, "title": "宿新市徐公店", "dynasty": "宋代", "author": "杨万里", "content": "\n篱落疏疏一径深，树头花落未成阴。\n儿童急走追黄蝶，飞入菜花无处寻。\n"},
{"id": 197, "title": "渔歌子·西塞山前白鹭飞", "dynasty": "唐代", "author": "张志和", "content": "\n西塞山前白鹭飞，桃花流水鳜鱼肥。\n青箬笠，绿蓑衣，斜风细雨不须归。\n"},
{"id": 198, "title": "峨眉山月歌", "dynasty": "唐代", "author": "李白", "content": "\n峨眉山月半轮秋，影入平羌江水流。 \n夜发清溪向三峡，思君不见下渝州。\n"},
{"id": 199, "title": "山坡羊·潼关怀古", "dynasty": "元代", "author": "张养浩", "content": "\n峰峦如聚，波涛如怒，山河表里潼关路。望西都，意踌躇。\n伤心秦汉经行处，宫阙万间都做了土。兴，百姓苦；亡，百姓苦！\n"},
{"id": 200, "title": "蜀相", "dynasty": "唐代", "author": "杜甫", "content": "\n丞相祠堂何处寻，锦官城外柏森森。\n映阶碧草自春色，隔叶黄鹂空好音。\n三顾频烦天下计，两朝开济老臣心。(频烦 一作：频繁)\n出师未捷身先死，长使英雄泪满襟。\n"},
{"id": 201, "title": "浪淘沙令·帘外雨潺潺", "dynasty": "五代", "author": "李煜", "content": "\n帘外雨潺潺，春意阑珊。罗衾不耐五更寒。梦里不知身是客，一晌贪欢。\n独自莫凭栏，无限江山，别时容易见时难。流水落花春去也，天上人间。\n"},
{"id": 202, "title": "逢入京使", "dynasty": "唐代", "author": "岑参", "content": "\n故园东望路漫漫，双袖龙钟泪不干。 \n马上相逢无纸笔，凭君传语报平安。\n"},
{"id": 203, "title": "登幽州台歌", "dynasty": "唐代", "author": "陈子昂", "content": "\n前不见古人，后不见来者。\n念天地之悠悠，独怆然而涕下。\n"},
{"id": 204, "title": "寒食", "dynasty": "唐代", "author": "韩翃", "content": "\n春城无处不飞花，寒食东风御柳斜。 \n日暮汉宫传蜡烛，轻烟散入五侯家。\n"},
{"id": 205, "title": "满井游记", "dynasty": "明代", "author": "袁宏道", "content": "　　燕地寒，花朝节后，余寒犹厉。冻风时作，作则飞沙走砾。局促一室之内，欲出不得。每冒风驰行，未百步辄返。\n　　廿二日天稍和，偕数友出东直，至满井。高柳夹堤，土膏微润，一望空阔，若脱笼之鹄。于时冰皮始解，波色乍明，鳞浪层层，清澈见底，晶晶然如镜之新开而冷光之乍出于匣也。山峦为晴雪所洗，娟然如拭，鲜妍明媚，如倩女之靧面而髻鬟之始掠也。柳条将舒未舒，柔梢披风，麦田浅鬣寸许。游人虽未盛，泉而茗者，罍而歌者，红装而蹇者，亦时时有。风力虽尚劲，然徒步则汗出浃背。凡曝沙之鸟，呷浪之鳞，悠然自得，毛羽鳞鬣之间皆有喜气。始知郊田之外未始无春，而城居者未之知也。\n　　夫不能以游堕事而潇然于山石草木之间者，惟此官也。而此地适与余近，余之游将自此始，恶能无纪？己亥之二月也。"},
{"id": 206, "title": "从军行·其二", "dynasty": "唐代", "author": "李白", "content": "\n百战沙场碎铁衣，城南已合数重围。 \n突营射杀呼延将，独领残兵千骑归。\n"},
{"id": 207, "title": "游园不值", "dynasty": "宋代", "author": "叶绍翁", "content": "\n应怜屐齿印苍苔，小扣柴扉久不开。\n春色满园关不住，一枝红杏出墙来。\n"},
{"id": 208, "title": "山中", "dynasty": "唐代", "author": "王勃", "content": "\n长江悲已滞，万里念将归。\n况属高风晚，山山黄叶飞。\n"},
{"id": 209, "title": "暮江吟", "dynasty": "唐代", "author": "白居易", "content": "\n一道残阳铺水中，半江瑟瑟半江红。\n可怜九月初三夜，露似真珠月似弓。(真珠 通 珍珠)\n"},
{"id": 210, "title": "寒菊 / 画菊", "dynasty": "宋代", "author": "郑思肖", "content": "\n花开不并百花丛，独立疏篱趣未穷。\n宁可枝头抱香死，何曾吹落北风中。\n"},
{"id": 211, "title": "秋夜将晓出篱门迎凉有感二首", "dynasty": "宋代", "author": "陆游", "content": "迢迢天汉西南落，喔喔邻鸡一再鸣。\n壮志病来消欲尽，出门搔首怆平生。\n三万里河东入海，五千仞岳上摩天。\n遗民泪尽胡尘里，南望王师又一年。"},
{"id": 212, "title": "霜月", "dynasty": "唐代", "author": "李商隐", "content": "\n初闻征雁已无蝉，百尺楼高水接天。(楼高 一作：楼南 / 楼台)\n青女素娥俱耐冷，月中霜里斗婵娟。\n"},
{"id": 213, "title": "惠崇春江晚景二首 / 惠崇春江晓景二首", "dynasty": "宋代", "author": "苏轼", "content": "竹外桃花三两枝，春江水暖鸭先知。\n蒌蒿满地芦芽短，正是河豚欲上时。\n两两归鸿欲破群，依依还似北归人。\n遥知朔漠多风雪，更待江南半月春。"},
{"id": 214, "title": "宿建德江", "dynasty": "唐代", "author": "孟浩然", "content": "\n移舟泊烟渚，日暮客愁新。\n野旷天低树，江清月近人。\n"},
{"id": 215, "title": "从军行七首·其四", "dynasty": "唐代", "author": "王昌龄", "content": "\n青海长云暗雪山，孤城遥望玉门关。\n黄沙百战穿金甲，不破楼兰终不还。\n"},
{"id": 216, "title": "杨氏之子", "dynasty": "南北朝", "author": "刘义庆", "content": "　　梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。” "},
{"id": 217, "title": "唐雎不辱使命", "dynasty": "先秦", "author": "刘向 撰", "content": "　　秦王使人谓安陵君曰：“寡人欲以五百里之地易安陵，安陵君其许寡人！”安陵君曰：“大王加惠，以大易小，甚善；虽然，受地于先王，愿终守之，弗敢易！”秦王不说。安陵君因使唐雎使于秦。(说 通：悦)\n　　秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？”唐雎对曰：“否，非若是也。安陵君受地于先王而守之，虽千里不敢易也，岂直五百里哉？”\n　　秦王怫然怒，谓唐雎曰：“公亦尝闻天子之怒乎？”唐雎对曰：“臣未尝闻也。”秦王曰：“天子之怒，伏尸百万，流血千里。”唐雎曰：“大王尝闻布衣之怒乎？”秦王曰：“布衣之怒，亦免冠徒跣，以头抢地耳。”唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。”挺剑而起。\n　　秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”"},
{"id": 218, "title": "学弈", "dynasty": "先秦", "author": "佚名", "content": "\n　　弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。为是其智弗若与？曰：非然也。\n"},
{"id": 219, "title": "子夜吴歌·秋歌", "dynasty": "唐代", "author": "李白", "content": "\n长安一片月，万户捣衣声。\n秋风吹不尽，总是玉关情。\n何日平胡虏，良人罢远征。\n"},
{"id": 220, "title": "南浦别", "dynasty": "唐代", "author": "白居易", "content": "\n南浦凄凄别，西风袅袅秋。\n一看肠一断，好去莫回头。\n"},
{"id": 221, "title": "凤求凰", "dynasty": "两汉", "author": "司马相如", "content": "其一：【琴曲出自王实甫《西厢记》】\n有美一人兮，见之不忘。（有美人兮，见之不忘。）\n一日不见兮，思之如狂。\n凤飞翱翔兮，四海求凰。\n无奈佳人兮，不在东墙。\n将琴代语兮，聊写衷肠。\n何时见许兮，慰我彷徨。\n愿言配德兮，携手相将。\n不得於飞兮，使我沦亡。\n其二：\n凤兮凤兮归故乡，遨游四海求其凰。\n时未遇兮无所将，何悟今兮升斯堂！\n有艳淑女在闺房，室迩人遐毒我肠。\n何缘交颈为鸳鸯，胡颉颃兮共翱翔！\n凰兮凰兮从我栖，得托孳尾永为妃。\n交情通意心和谐，中夜相从知者谁？\n双翼俱起翻高飞，无感我思使余悲。"},
{"id": 222, "title": "关山月", "dynasty": "唐代", "author": "李白", "content": "\n明月出天山，苍茫云海间。\n长风几万里，吹度玉门关。\n汉下白登道，胡窥青海湾。\n由来征战地，不见有人还。\n戍客望边邑，思归多苦颜。(望边邑 一作：望边色)\n高楼当此夜，叹息未应闲。\n"},
{"id": 223, "title": "江南逢李龟年", "dynasty": "唐代", "author": "杜甫", "content": "\n岐王宅里寻常见，崔九堂前几度闻。 \n正是江南好风景，落花时节又逢君。\n"},
{"id": 224, "title": "登岳阳楼", "dynasty": "唐代", "author": "杜甫", "content": "\n昔闻洞庭水，今上岳阳楼。\n吴楚东南坼，乾坤日夜浮。\n亲朋无一字，老病有孤舟。\n戎马关山北，凭轩涕泗流。\n"},
{"id": 225, "title": "夏日山中", "dynasty": "唐代", "author": "李白", "content": "\n懒摇白羽扇，裸袒青林中。\n脱巾挂石壁，露顶洒松风。\n"},
{"id": 226, "title": "己亥杂诗·其二百二十", "dynasty": "清代", "author": "龚自珍", "content": "\n九州生气恃风雷，万马齐喑究可哀。\n我劝天公重抖擞，不拘一格降人才。\n"},
{"id": 227, "title": "画", "dynasty": "唐代", "author": "王维", "content": "\n远看山有色，近听水无声。\n春去花还在，人来鸟不惊。\n"},
{"id": 228, "title": "论语十二章", "dynasty": "先秦", "author": "佚名", "content": "子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”《学而》\n曾子曰：“吾日三省吾身：为人谋而不忠乎？与朋友交而不信乎？传不习乎？”《学而》\n子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”《为政》\n子曰：“温故而知新，可以为师矣。”《为政》\n子曰：“学而不思则罔，思而不学则殆。”《为政》\n子曰：“贤哉，回也！一箪食，一瓢饮，在陋巷，人不堪其忧，回也不改其乐。贤哉，回也！”《雍也》\n子曰：“知之者不如好之者，好之者不如乐之者。”《雍也》\n子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”《述而》\n子曰：“三人行，必有我师焉。择其善者而从之，其不善者而改之。”《述而》\n子在川上曰：“逝者如斯夫，不舍昼夜。”《子罕》\n子曰：“三军可夺帅也， 匹夫不可夺志也。”《子罕》\n子夏曰：“博学而笃志，切问而近思，仁在其中矣。”《子张》"},
{"id": 229, "title": "菊花", "dynasty": "唐代", "author": "元稹", "content": "\n秋丛绕舍似陶家，遍绕篱边日渐斜。 \n不是花中偏爱菊，此花开尽更无花。\n"},
{"id": 230, "title": "客中行 / 客中作", "dynasty": "唐代", "author": "李白", "content": "\n兰陵美酒郁金香，玉碗盛来琥珀光。 \n但使主人能醉客，不知何处是他乡。\n"},
{"id": 231, "title": "隆中对", "dynasty": "魏晋", "author": "陈寿", "content": "　　亮躬耕陇亩，好为《梁父吟》。身长八尺，每自比于管仲、乐毅，时人莫之许也。惟博陵崔州平、颍川徐庶元直与亮友善，谓为信然。\n　　时先主屯新野。徐庶见先主，先主器之，谓先主曰：“诸葛孔明者，卧龙也，将军岂愿见之乎？”先主曰：“君与俱来。”庶曰：“此人可就见，不可屈致也。将军宜枉驾顾之。”\n　　由是先主遂诣亮，凡三往，乃见。因屏人曰：“汉室倾颓，奸臣窃命，主上蒙尘。孤不度德量力，欲信大义于天下；而智术浅短，遂用猖蹶，至于今日。然志犹未已，君谓计将安出？”\n　　亮答曰：“自董卓已来，豪杰并起，跨州连郡者不可胜数。曹操比于袁绍，则名微而众寡。然操遂能克绍，以弱为强者，非惟天时，抑亦人谋也。今操已拥百万之众，挟天子而令诸侯，此诚不可与争锋。孙权据有江东，已历三世，国险而民附，贤能为之用，此可以为援而不可图也。荆州北据汉、沔，利尽南海，东连吴会，西通巴、蜀，此用武之国，而其主不能守，此殆天所以资将军，将军岂有意乎？益州险塞，沃野千里，天府之土，高祖因之以成帝业。刘璋暗弱，张鲁在北，民殷国富而不知存恤，智能之士思得明君。将军既帝室之胄，信义著于四海，总揽英雄，思贤如渴，若跨有荆、益，保其岩阻，西和诸戎，南抚夷越，外结好孙权，内修政理；天下有变，则命一上将将荆州之军以向宛、洛，将军身率益州之众出于秦川，百姓孰敢不箪食壶浆以迎将军者乎？诚如是，则霸业可成，汉室可兴矣。”\n　　先主曰：“善！”于是与亮情好日密。\n　　关羽、张飞等不悦，先主解之曰：“孤之有孔明，犹鱼之有水也。愿诸君勿复言。”羽、飞乃止。"},
{"id": 232, "title": "蝶恋花·庭院深深深几许", "dynasty": "宋代", "author": "欧阳修", "content": "\n庭院深深深几许，杨柳堆烟，帘幕无重数。玉勒雕鞍游冶处，楼高不见章台路。\n雨横风狂三月暮，门掩黄昏，无计留春住。泪眼问花花不语，乱红飞过秋千去。\n"},
{"id": 233, "title": "中秋月", "dynasty": "宋代", "author": "晏殊", "content": "\n十轮霜影转庭梧，此夕羁人独向隅。\n未必素娥无怅恨，玉蟾清冷桂花孤。\n"},
{"id": 234, "title": "渔家傲·天接云涛连晓雾", "dynasty": "宋代", "author": "李清照", "content": "\n天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。\n我报路长嗟日暮，学诗谩有惊人句。九万里风鹏正举。风休住，蓬舟吹取三山去！\n"},
{"id": 235, "title": "归去来兮辞·并序", "dynasty": "魏晋", "author": "陶渊明", "content": "　　\n　　归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。\n　　乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。\n　　归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。\n　　已矣乎！寓形宇内复几时。曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！"},
{"id": 236, "title": "浣溪沙·谁念西风独自凉", "dynasty": "清代", "author": "纳兰性德", "content": "\n谁念西风独自凉，萧萧黄叶闭疏窗，沉思往事立残阳。\n被酒莫惊春睡重，赌书消得泼茶香，当时只道是寻常。\n"},
{"id": 237, "title": "生查子·元夕", "dynasty": "宋代", "author": "欧阳修", "content": "\n去年元夜时，花市灯如昼。\n月上柳梢头，人约黄昏后。\n今年元夜时，月与灯依旧。\n不见去年人，泪湿春衫袖。(泪\n ：一作：满)\n"},
{"id": 238, "title": "题临安邸", "dynasty": "宋代", "author": "林升", "content": "\n山外青山楼外楼，西湖歌舞几时休？\n暖风熏得游人醉，直把杭州作汴州。\n"},
{"id": 239, "title": "风", "dynasty": "唐代", "author": "李峤", "content": "\n解落三秋叶，能开二月花。\n过江千尺浪，入竹万竿斜。\n"},
{"id": 240, "title": "鹿柴", "dynasty": "唐代", "author": "王维", "content": "\n空山不见人，但闻人语响。\n返景入深林，复照青苔上。\n"},
{"id": 241, "title": "愚公移山", "dynasty": "先秦", "author": "列御寇", "content": "　　太行、王屋二山，方七百里，高万仞。本在冀州之南，河阳之北。\n　　北山愚公者，年且九十，面山而居。惩山北之塞，出入之迂也。聚室而谋曰：“吾与汝毕力平险，指通豫南，达于汉阴，可乎？”杂然相许。其妻献疑曰：“以君之力，曾不能损魁父之丘，如太行、王屋何？且焉置土石？”杂曰：“投诸渤海之尾，隐土之北。”遂率子孙荷担者三夫，叩石垦壤，箕畚运于渤海之尾。邻人京城氏之孀妻有遗男，始龀，跳往助之。寒暑易节，始一反焉。\n　　河曲智叟笑而止之曰：“甚矣，汝之不惠。以残年余力，曾不能毁山之一毛，其如土石何？”北山愚公长息曰：“汝心之固，固不可彻，曾不若孀妻弱子。虽我之死，有子存焉；子又生孙，孙又生子；子又有子，子又有孙；子子孙孙无穷匮也，而山不加增，何苦而不平？”河曲智叟亡以应。\n　　操蛇之神闻之，惧其不已也，告之于帝。帝感其诚，命夸娥氏二子负二山，一厝朔东，一厝雍南。自此，冀之南，汉之阴，无陇断焉。"},
{"id": 242, "title": "塞翁失马", "dynasty": "两汉", "author": "刘安", "content": "　　近塞上之人，有善术者，马无故亡而入胡。人皆吊之，其父曰：“此何遽不为福乎？”居数月，其马将胡骏马而归。人皆贺之，其父曰：“此何遽不能为祸乎？”家富良马，其子好骑，堕而折其髀。人皆吊之，其父曰：“此何遽不为福乎？”居一年，胡人大入塞，丁壮者引弦而战。近塞之人，死者十九。此独以跛之故，父子相保。"},
{"id": 243, "title": "江畔独步寻花·其五", "dynasty": "唐代", "author": "杜甫", "content": "\n黄师塔前江水东，春光懒困倚微风。\n桃花一簇开无主，可爱深红爱浅红？\n"},
{"id": 244, "title": "宣州谢脁楼饯别校书叔云", "dynasty": "唐代", "author": "李白", "content": "弃我去者，昨日之日不可留；\n乱我心者，今日之日多烦忧。\n长风万里送秋雁，对此可以酣高楼。\n蓬莱文章建安骨，中间小谢又清发。\n俱怀逸兴壮思飞，欲上青天览明月。(览 通：揽；明月 一作：日月)\n抽刀断水水更流，举杯销愁愁更愁。(销愁 一作 消愁)\n人生在世不称意，明朝散发弄扁舟。"},
{"id": 245, "title": "劝学", "dynasty": "唐代", "author": "颜真卿", "content": "\n三更灯火五更鸡，正是男儿读书时。\n黑发不知勤学早，白首方悔读书迟。\n"},
{"id": 246, "title": "野望", "dynasty": "唐代", "author": "王绩", "content": "\n东皋薄暮望，徙倚欲何依。\n树树皆秋色，山山唯落晖。\n牧人驱犊返，猎马带禽归。\n相顾无相识，长歌怀采薇。\n"},
{"id": 247, "title": "题破山寺后禅院", "dynasty": "唐代", "author": "常建", "content": "清晨入古寺，初日照高林。\n竹径通幽处，禅房花木深。\n山光悦鸟性，潭影空人心。\n万籁此都寂，但余钟磬音。(版本一)\n清晨入古寺，初日照高林。\n曲径通幽处，禅房花木深。\n山光悦鸟性，潭影空人心。\n万籁此俱寂，惟余钟磬音。(版本二)\n清晨入古寺，初日照高林。\n竹径通幽处，禅房花木深。\n山光悦鸟性，潭影空人心。\n万籁此俱寂，但余钟磬音。(版本三)\n清晨入古寺，初日照高林。\n曲径通幽处，禅房花木深。\n山光悦鸟性，潭影空人心。\n万籁此俱寂，但余钟磬音。(版本四)"},
{"id": 248, "title": "四时田园杂兴·其二", "dynasty": "宋代", "author": "范成大", "content": "\n梅子金黄杏子肥，麦花雪白菜花稀。\n日长篱落无人过，惟有蜻蜓蛱蝶飞。(惟 通 唯)\n"},
{"id": 249, "title": "书湖阴先生壁", "dynasty": "宋代", "author": "王安石", "content": "茅檐长扫净无苔，花木成畦手自栽。\n一水护田将绿绕，两山排闼送青来。\n桑条索漠楝花繁，风敛余香暗度垣。\n黄鸟数声残午梦，尚疑身属半山园。"},
{"id": 250, "title": "天净沙·夏", "dynasty": "元代", "author": "白朴", "content": "\n云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。\n"},
{"id": 251, "title": "相见欢·林花谢了春红", "dynasty": "五代", "author": "李煜", "content": "\n林花谢了春红，太匆匆。无奈朝来寒雨晚来风。\n胭脂泪，相留醉，几时重。自是人生长恨水长东。(相留 一作：留人)\n"},
{"id": 252, "title": "独坐敬亭山", "dynasty": "唐代", "author": "李白", "content": "\n众鸟高飞尽，孤云独去闲。\n相看两不厌，只有敬亭山。(只有 一作：惟 / 唯)\n"},
{"id": 253, "title": "垓下歌", "dynasty": "两汉", "author": "项羽", "content": "\n力拔山兮气盖世。时不利兮骓不逝。\n骓不逝兮可奈何！虞兮虞兮奈若何！\n"},
{"id": 254, "title": "除夜雪", "dynasty": "宋代", "author": "陆游", "content": "\n北风吹雪四更初，嘉瑞天教及岁除。\n半盏屠苏犹未举，灯前小草写桃符。\n"},
{"id": 255, "title": "观潮", "dynasty": "宋代", "author": "周密", "content": "　　浙江之潮，天下之伟观也。自既望以至十八日为盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。 \n　　每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。 \n　　吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。\n　　江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。 "},
{"id": 256, "title": "商山早行", "dynasty": "唐代", "author": "温庭筠", "content": "晨起动征铎，客行悲故乡。\n鸡声茅店月，人迹板桥霜。\n槲叶落山路，枳花明驿墙。(明驿墙 一作：照驿墙)\n因思杜陵梦，凫雁满回塘。"},
{"id": 257, "title": "十五从军征", "dynasty": "两汉", "author": "佚名", "content": "\n十五从军征，八十始得归。\n道逢乡里人：“家中有阿谁？”\n“遥看是君家，松柏冢累累。”(遥看 一作：遥望)\n兔从狗窦入，雉从梁上飞。\n中庭生旅谷，井上生旅葵。\n舂谷持作饭，采葵持作羹。\n羹饭一时熟，不知贻阿谁？\n出门东向看，泪落沾我衣。\n"},
{"id": 258, "title": "所见", "dynasty": "清代", "author": "袁枚", "content": "\n牧童骑黄牛，歌声振林樾。\n意欲捕鸣蝉，忽然闭口立。\n"},
{"id": 259, "title": "已酉端午", "dynasty": "元代", "author": "贝琼", "content": "\n风雨端阳生晦冥，汨罗无处吊英灵。\n海榴花发应相笑，无酒渊明亦独醒。\n"},
{"id": 260, "title": "大林寺桃花", "dynasty": "唐代", "author": "白居易", "content": "\n人间四月芳菲尽，山寺桃花始盛开。 \n长恨春归无觅处，不知转入此中来。\n"},
{"id": 261, "title": "侠客行", "dynasty": "唐代", "author": "李白", "content": "\n赵客缦胡缨，吴钩霜雪明。\n银鞍照白马，飒沓如流星。\n十步杀一人，千里不留行。\n事了拂衣去，深藏身与名。\n闲过信陵饮，脱剑膝前横。\n将炙啖朱亥，持觞劝侯嬴。\n三杯吐然诺，五岳倒为轻。\n眼花耳热后，意气素霓生。\n救赵挥金槌，邯郸先震惊。\n千秋二壮士，烜赫大梁城。\n纵死侠骨香，不惭世上英。\n谁能书阁下，白首太玄经。\n"},
{"id": 262, "title": "咏雪 / 咏雪联句", "dynasty": "南北朝", "author": "刘义庆", "content": "谢太傅寒雪日内集，与儿女讲论文义。俄而雪骤,公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。"},
{"id": 263, "title": "绝句二首", "dynasty": "唐代", "author": "杜甫", "content": "迟日江山丽，春风花草香。\n泥融飞燕子，沙暖睡鸳鸯。 \n江碧鸟逾白，山青花欲燃。\n今春看又过，何日是归年。"},
{"id": 264, "title": "论语十则", "dynasty": "先秦", "author": "佚名", "content": "子曰：“学而时习之，不亦说乎?有朋自远方来，不亦乐乎?人不知而不愠，不亦君子乎?”（《学而》）\n曾子曰：“吾日三省吾身：为人谋而不忠乎？与朋友交而不信乎？传不习乎？”（《学而》）\n子曰：“温故而知新，可以为师矣。”（《为政》）\n子曰：“学而不思则罔,思而不学则殆。”（《为政》）\n子曰：“由，诲女知之乎！知之为知之，不知为不知，是知也。”（《为政》）\n子曰：“见贤思齐焉，见不贤而内自省也。”（《里仁》）\n子曰：“三人行，必有我师焉。择其善者而从之，其不善者而改之。”（《述而》）\n曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”（《泰伯》）\n子曰：“岁寒，然后知松柏之后凋也。”（《子罕》）\n子贡问曰：“有一言而可以终身行之者乎？”子曰：“其恕乎！己所不欲，勿施于人。”（《卫灵公》）"},
{"id": 265, "title": "离思五首·其四", "dynasty": "唐代", "author": "元稹", "content": "\n曾经沧海难为水，除却巫山不是云。\n取次花丛懒回顾，半缘修道半缘君。\n"},
{"id": 266, "title": "约客", "dynasty": "宋代", "author": "赵师秀", "content": "黄梅时节家家雨，青草池塘处处蛙。\n有约不来过夜半，闲敲棋子落灯花。"},
{"id": 267, "title": "赠刘景文", "dynasty": "宋代", "author": "苏轼", "content": "荷尽已无擎雨盖，菊残犹有傲霜枝。\n一年好景君须记，最是橙黄橘绿时。(最是 一作：正是) "},
{"id": 268, "title": "大风歌", "dynasty": "两汉", "author": "刘邦", "content": "\n大风起兮云飞扬，\n威加海内兮归故乡，\n安得猛士兮守四方！\n"},
{"id": 269, "title": "烛之武退秦师", "dynasty": "先秦", "author": "左丘明", "content": "　　晋侯、秦伯围郑，以其无礼于晋，且贰于楚也。晋军函陵，秦军氾南。\n　　佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。\n　　夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。\n　　子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。\n　　（选自《左传》）"},
{"id": 270, "title": "归园田居·其一", "dynasty": "魏晋", "author": "陶渊明", "content": "\n少无适俗韵，性本爱丘山。\n误落尘网中，一去三十年。(误落 一作：误入)\n羁鸟恋旧林，池鱼思故渊。\n开荒南野际，守拙归园田。\n方宅十余亩，草屋八九间。\n榆柳荫后檐，桃李罗堂前。\n暧暧远人村，依依墟里烟。\n狗吠深巷中，鸡鸣桑树颠。\n户庭无尘杂，虚室有余闲。\n久在樊笼里，复得返自然。\n"},
{"id": 271, "title": "天净沙·冬", "dynasty": "元代", "author": "白朴", "content": "\n一声画角谯门，半庭新月黄昏，雪里山前水滨。竹篱茅舍，淡烟衰草孤村。\n"},
{"id": 272, "title": "乌衣巷", "dynasty": "唐代", "author": "刘禹锡", "content": "\n朱雀桥边野草花，乌衣巷口夕阳斜。 \n旧时王谢堂前燕，飞入寻常百姓家。\n"},
{"id": 273, "title": "敕勒歌", "dynasty": "南北朝", "author": "乐府诗集", "content": "\n敕勒川，阴山下。天似穹庐，笼盖四野。\n天苍苍，野茫茫。风吹草低见牛羊。\n"},
{"id": 274, "title": "夜书所见", "dynasty": "宋代", "author": "叶绍翁", "content": "\n萧萧梧叶送寒声，江上秋风动客情。\n知有儿童挑促织，夜深篱落一灯明。\n"},
{"id": 275, "title": "白头吟", "dynasty": "两汉", "author": "卓文君", "content": "皑如山上雪，皎若云间月。\n闻君有两意，故来相决绝。\n今日斗酒会，明旦沟水头。\n躞蹀御沟上，沟水东西流。\n凄凄复凄凄，嫁娶不须啼。\n愿得一心人，白头不相离。\n竹竿何袅袅，鱼尾何簁簁！\n男儿重意气，何用钱刀为！"},
{"id": 276, "title": "荆轲歌 / 渡易水歌", "dynasty": "先秦", "author": "佚名", "content": "\n风萧萧兮易水寒，壮士一去兮不复还。(复还 一作：复反)\n探虎穴兮入蛟宫，仰天呼气兮成白虹。(此句疑为后人补作)\n"},
{"id": 277, "title": "江南", "dynasty": "两汉", "author": "佚名", "content": "\n江南可采莲，莲叶何田田，鱼戏莲叶间。\n鱼戏莲叶东，鱼戏莲叶西，鱼戏莲叶南，鱼戏莲叶北。\n"},
{"id": 278, "title": "天竺寺八月十五日夜桂子", "dynasty": "唐代", "author": "皮日休", "content": "\n玉颗珊珊下月轮，殿前拾得露华新。 \n至今不会天中事，应是嫦娥掷与人。\n"},
{"id": 279, "title": "陈情表", "dynasty": "魏晋", "author": "西晋·李密", "content": "　　臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。(愍 一作：悯 茕茕\n 一作：\n)\n　　逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。\n　　伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。\n　　臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。(祖母 一作：祖母刘)"},
{"id": 280, "title": "智子疑邻", "dynasty": "先秦", "author": "韩非", "content": "\n宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。\n"},
{"id": 281, "title": "山亭夏日", "dynasty": "唐代", "author": "高骈", "content": "\n绿树阴浓夏日长，楼台倒影入池塘。\n水晶帘动微风起，满架蔷薇一院香。(水晶帘 一作 水精帘）\n"},
{"id": 282, "title": "相思", "dynasty": "唐代", "author": "王维", "content": "\n红豆生南国，春来发几枝。\n愿君多采撷，此物最相思。\n"},
{"id": 283, "title": "观书有感二首·其一", "dynasty": "宋代", "author": "朱熹", "content": "半亩方塘一鉴开，天光云影共徘徊。\n问渠那得清如许？为有源头活水来。(那 通：哪)"},
{"id": 284, "title": "诉衷情·当年万里觅封侯", "dynasty": "宋代", "author": "陆游", "content": "\n当年万里觅封侯，匹马戍梁州。关河梦断何处？尘暗旧貂裘。\n胡未灭，鬓先秋，泪空流。此生谁料，心在天山，身老沧洲。\n"},
{"id": 285, "title": "小儿垂钓", "dynasty": "唐代", "author": "胡令能", "content": "\n蓬头稚子学垂纶，侧坐莓苔草映身。 \n路人借问遥招手，怕得鱼惊不应人。\n"},
{"id": 286, "title": "浣溪沙·漠漠轻寒上小楼", "dynasty": "宋代", "author": "秦观", "content": "\n漠漠轻寒上小楼，晓阴无赖似穷秋。淡烟流水画屏幽。\n自在飞花轻似梦，无边丝雨细如愁。宝帘闲挂小银钩。\n"},
{"id": 287, "title": "葛覃", "dynasty": "先秦", "author": "佚名", "content": "\n葛之覃兮，施于中谷，维叶萋萋。黄鸟于飞，集于灌木，其鸣喈喈。\n葛之覃兮，施于中谷，维叶莫莫。是刈是濩，为絺为綌，服之无斁。\n言告师氏，言告言归。薄污我私，薄浣我衣。害浣害否？归宁父母。\n"},
{"id": 288, "title": "子衿", "dynasty": "先秦", "author": "佚名", "content": "青青子衿，悠悠我心。纵我不往，子宁不嗣音？\n青青子佩，悠悠我思。纵我不往，子宁不来？\n挑兮达兮，在城阙兮。一日不见，如三月兮。"},
{"id": 289, "title": "绝句·古木阴中系短篷", "dynasty": "宋代", "author": "志南", "content": "\n古木阴中系短篷，杖藜扶我过桥东。\n沾衣欲湿杏花雨，吹面不寒杨柳风。\n"},
{"id": 290, "title": "逢雪宿芙蓉山主人", "dynasty": "唐代", "author": "刘长卿", "content": "\n日暮苍山远，天寒白屋贫。\n柴门闻犬吠，风雪夜归人。\n"},
{"id": 291, "title": "池上", "dynasty": "唐代", "author": "白居易", "content": "\n小娃撑小艇，偷采白莲回。\n不解藏踪迹，浮萍一道开。\n"},
{"id": 292, "title": "钗头凤·世情薄", "dynasty": "宋代", "author": "唐婉", "content": "\n世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！\n人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(\n欢 通：妆)\n"},
{"id": 293, "title": "题都城南庄", "dynasty": "唐代", "author": "崔护", "content": "去年今日此门中，人面桃花相映红。\n人面不知何处去，桃花依旧笑春风。"},
{"id": 294, "title": "登金陵凤凰台", "dynasty": "唐代", "author": "李白", "content": "\n凤凰台上凤凰游，凤去台空江自流。\n吴宫花草埋幽径，晋代衣冠成古丘。\n三山半落青天外，二水中分白鹭洲。(二水 一作：一水)\n总为浮云能蔽日，长安不见使人愁。\n"},
{"id": 295, "title": "上邪", "dynasty": "两汉", "author": "佚名", "content": "上邪，我欲与君相知，长命无绝衰。\n山无陵，江水为竭。冬雷震震，夏雨雪。天地合，乃敢与君绝。"},
{"id": 296, "title": "迢迢牵牛星", "dynasty": "两汉", "author": "佚名", "content": "\n迢迢牵牛星，皎皎河汉女。\n纤纤擢素手，札札弄机杼。\n终日不成章，泣涕零如雨。\n河汉清且浅，相去复几许！\n盈盈一水间，脉脉不得语。\n"},
{"id": 297, "title": "明日歌", "dynasty": "明代", "author": "钱福", "content": "明日复明日，明日何其多。\n我生待明日，万事成蹉跎。\n世人若被明日累，春去秋来老将至。(若 一作：苦)\n朝看水东流，暮看日西坠。\n百年明日能几何？请君听我明日歌。(版本一 钱鹤滩)\n明日复明日，明日何其多！\n日日待明日，万事成蹉跎。\n世人皆被明日累，明日无穷老将至。\n晨昏滚滚水东流，今古悠悠日西坠。\n百年明日能几何？请君听我明日歌。(版本二 文嘉)"},
{"id": 298, "title": "望洞庭湖赠张丞相 / 临洞庭湖赠张丞相", "dynasty": "唐代", "author": "孟浩然", "content": "\n八月湖水平，涵虚混太清。\n气蒸云梦泽，波撼岳阳城。\n欲济无舟楫，端居耻圣明。\n坐观垂钓者，徒有羡鱼情。\n"},
{"id": 299, "title": "正气歌", "dynasty": "宋代", "author": "文天祥", "content": "天地有正气，杂然赋流形。下则为河岳，上则为日星。\n于人曰浩然，沛乎塞苍冥。皇路当清夷，含和吐明庭。\n时穷节乃见，一一垂丹青。在齐太史简，在晋董狐笔。\n在秦张良椎，在汉苏武节。为严将军头，为嵇侍中血。\n为张睢阳齿，为颜常山舌。或为辽东帽，清操厉冰雪。\n或为出师表，鬼神泣壮烈。或为渡江楫，慷慨吞胡羯。\n或为击贼笏，逆竖头破裂。是气所磅礴，凛烈万古存。\n当其贯日月，生死安足论。地维赖以立，天柱赖以尊。\n三纲实系命，道义为之根。嗟予遘阳九，隶也实不力。\n楚囚缨其冠，传车送穷北。鼎镬甘如饴，求之不可得。\n阴房阗鬼火，春院閟天黑。牛骥同一皂，鸡栖凤凰食。\n一朝蒙雾露，分作沟中瘠。如此再寒暑，百沴自辟易。\n嗟哉沮洳场，为我安乐国。岂有他缪巧，阴阳不能贼。\n顾此耿耿在，仰视浮云白。悠悠我心悲，苍天曷有极。\n哲人日已远，典刑在夙昔。风檐展书读，古道照颜色。"},
{"id": 300, "title": "山中杂诗", "dynasty": "南北朝", "author": "吴均", "content": "山际见来烟，竹中窥落日。\n鸟向檐上飞，云从窗里出。"},
{"id": 301, "title": "无题·昨夜星辰昨夜风", "dynasty": "唐代", "author": "李商隐", "content": "\n昨夜星辰昨夜风，画楼西畔桂堂东。\n身无彩凤双飞翼，心有灵犀一点通。\n隔座送钩春酒暖，分曹射覆蜡灯红。\n嗟余听鼓应官去，走马兰台类转蓬。\n"},
{"id": 302, "title": "陈涉世家", "dynasty": "两汉", "author": "司马迁", "content": "　　陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”\n　　二世元年七月，发闾左谪戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。\n　　吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁nìng有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷jì，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。乃以吴叔为假王，监诸将以西击荥阳。令陈人武臣、张耳、陈馀徇赵地，令汝阴人邓宗徇九江郡。当此时，楚兵数千人为聚者，不可胜数。\n　　葛婴至东城，立襄强为楚王。婴后闻陈王已立，因杀襄强，还报。至陈，陈王诛杀葛婴。陈王令魏人周市北徇魏地。吴广围荥阳。李由为三川守，守荥阳，吴叔弗能下。陈王征国之豪杰与计，以上蔡人房君蔡赐为上柱国。\n　　周文，陈之贤人也，尝为项燕军视日，事春申君，自言习兵，陈王与之将军印，西击秦。行收兵至关，车千乘，卒数十万，至戏，军焉。秦令少府章邯免郦山徒﹑人奴产子生，悉发以击楚大军，尽败之。周文败，走出关，止次曹阳二三月。章邯追败之，复走次渑池十余日。章邯击，大破之。周文自刭，军遂不战。\n　　武臣到邯郸，自立为赵王，陈馀为大将军，张耳、召骚为左右丞相。陈王怒，捕系武臣等家室，欲诛之。柱国曰：“秦未亡而诛赵王将相家属，此生一秦也。不如因而立之。”陈王乃遣使者贺赵，而徙系武臣等家属宫中，而封耳子张敖为成都君，趣赵兵，亟入关。赵王将相相与谋曰：“王王赵，非楚意也。楚已诛秦，必加兵於赵。计莫如毋西兵，使使北徇燕地以自广也。赵南据大河，北有燕、代，楚虽胜秦，不敢制赵。若楚不胜秦，必重赵。赵乘秦之弊，可以得志于天下。”赵王以为然，因不西兵，而遣故上谷卒史韩广将兵北徇燕地。\n　　燕故贵人豪杰谓韩广曰：“楚已立王，赵又已立王。燕虽小，亦万乘之国也，原将军立为燕王。”韩广曰：“广母在赵，不可。”燕人曰：“赵方西忧秦，南忧楚，其力不能禁我。且以楚之彊，不敢害赵王将相之家，赵独安敢害将军之家！”韩广以为然，乃自立为燕王。居数月，赵奉燕王母及家属归之燕。\n　　当此之时，诸将之徇地者，不可胜数。周市北徇地至狄，狄人田儋杀狄令，自立为齐王，以齐反击周市。市军散，还至魏地，欲立魏后故宁陵君咎为魏王。时咎在陈王所，不得之魏。魏地已定，欲相与立周市为魏王，周市不肯。使者五反，陈王乃立宁陵君咎为魏王，遣之国。周市卒为相。\n　　将军田臧等相与谋曰：“周章军已破矣，秦兵旦暮至，我围荥阳城弗能下，秦军至，必大败。不如少遗兵，足以守荥阳，悉精兵迎秦军。今假王骄，不知兵权，不可与计，非诛之，事恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。田臧乃使诸将李归等守荥阳城，自以精兵西迎秦军于敖仓。与战，田臧死，军破。章邯进兵击李归等荥阳下，破之，李归等死。\n　　阳城人邓说将兵居郯，章邯别将击破之，邓说军散走陈。铚人伍徐将兵居许，章邯击破之，伍徐军皆散走陈。陈王诛邓说。\n　　陈王初立时，陵人秦嘉﹑铚人董譄﹑符离人朱鸡石﹑取虑人郑布﹑徐人丁疾等皆特起，将兵围东海守庆于郯。陈王闻，乃使武平君畔为将军，监郯下军。秦嘉不受命，嘉自立为大司马，恶属武平君。告军吏曰：“武平君年少，不知兵事，勿听！”因矫以王命杀武平君畔。\n　　章邯已破伍徐，击陈，柱国房君死。章邯又进兵击陈西张贺军。陈王出监战，军破，张贺死。\n　　腊月，陈王之汝阴，还至下城父，其御庄贾杀以降秦。陈胜葬砀，谥曰隐王。\n　　陈王故涓人将军吕臣为仓头军，起新阳，攻陈下之，杀庄贾，复以陈为楚。\n　　初，陈王至陈，令铚人宋留将兵定南阳，入武关。留已徇南阳，闻陈王死，南阳复为秦。宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。\n　　秦嘉等闻陈王军破出走，乃立景驹为楚王，引兵之方与，欲击秦军定陶下。使公孙庆使齐王，欲与并力俱进。齐王曰：“闻陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋诛杀公孙庆。\n　　秦左右校复攻陈，下之。吕将军走，收兵复聚。鄱盗当阳君黥布之兵相收，复击秦左右校，破之青波，复以陈为楚。会项梁立怀王孙心为楚王。\n　　陈胜王凡六月。已为王，王陈。其故人尝与佣耕者闻之，之陈，扣宫门曰：“吾欲见涉。”宫门令欲缚之。自辩数，乃置，不肯为通。陈王出，遮道而呼涉。陈王闻之，乃召见，载与俱归。入宫，见殿屋帷帐，客曰：“夥颐！涉之为王沉沉者！”楚人谓多为伙，故天下传之，夥涉为王，由陈涉始。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸陈王故人皆自引去，由是无亲陈王者。陈王以朱房为中正，胡武为司过，主司群臣。诸将徇地，至，令之不是者，系而罪之，以苛察为忠。其所不善者，弗下吏，辄自治之。陈王信用之。诸将以其故不亲附，此其所以败也。\n　　陈胜虽已死，其所置遣侯王将相竟亡秦，由涉首事也。高祖时为陈涉置守頉三十家砀，至今血食。\n　　褚先生曰：地形险阻，所以为固也；兵革刑法，所以为治也。犹未足恃也。夫先王以仁义为本，而以固塞文法为枝叶，岂不然哉！吾闻贾生之称曰：\n　　“秦孝公据肴函之固，拥雍州之地，君臣固守，以窥周室，有席卷天下、包举宇内、囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。\n　　“孝公既没，惠文、武、昭襄蒙故业因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器、重宝、肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离横，兼韩、魏、燕、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关而延敌，九国之师逡巡遁逃而不敢进。秦无亡矢遗镞之费，而天下诸侯已困矣。于是从散约解，争割地以赂秦。秦有余力而制其弊，追亡逐北，伏尸百万，流血飘橹。因利乘便，宰割天下，分裂河山。强国请服，弱国入朝。\n　　“施及孝文王、庄襄王，享国之日浅，国家无事。\n　　“及至始皇，奋六世之余烈，振长策而御宇内，吞二周而亡诸侯，履至尊而制六合，执敲朴以鞭笞天下，威振四海。南取百越之地，以为桂林、象郡。百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，燔百家之言，以愚黔首；隳名城，杀豪俊，收天下之兵聚之咸阳，销锋鍉，铸以为金人十二，以弱天下之民。然后践华为城，因河为池，据亿丈之城、临不测之溪以为固。良将劲驽，守要害之处；信臣精卒，陈利兵而谁何。天下已定，始皇之心，自以为关中之固，金城千里，子孙帝王万世之业也。\n　　“始皇既没，余威震于殊俗。 然陈涉瓮牖绳枢之子，氓隶之人，而迁徙之徒也；材能不及中人，非有仲尼、墨翟之贤，陶朱、猗顿之富。蹑足行伍之间，倔起阡陌之中，率罢散之卒，将数百之众，转而攻秦，斩木为兵，揭竿为旗，天下云集而响应，赢粮而景从。山东豪俊遂并起而亡秦族矣。\n　　“且夫天下非小弱也，雍州之地，肴函之固，自若也；陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，不铦于钩戟长铩也；适戍之众，非抗于九国之师也；深谋远虑，行军用兵之道，非及向时之士也。然而成败异变，功业相反。试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣。然后以六合为家，肴函为宫。一夫作难而七庙隳，身死人手，为天下笑者，何也？仁义不施而攻守之势异也。”\n　　【索隐述赞】天下匈匈，海内乏主，掎鹿争捷，瞻乌爰处。陈胜首事，厥号张楚。鬼怪是凭，鸿鹄自许。葛婴东下，周文西拒。始亲朱房，又任胡武。伙颐见杀，腹心不与。庄贾何人，反噬城父！"},
{"id": 303, "title": "从军行", "dynasty": "唐代", "author": "杨炯", "content": "\n烽火照西京，心中自不平。\n牙璋辞凤阙，铁骑绕龙城。\n雪暗凋旗画，风多杂鼓声。\n宁为百夫长，胜作一书生。\n"},
{"id": 304, "title": "白马篇", "dynasty": "魏晋", "author": "曹植", "content": "\n白马饰金羁，连翩西北驰。借问谁家子，幽并游侠儿。 \n少小去乡邑，扬声沙漠垂。宿昔秉良弓，楛矢何参差。\n控弦破左的，右发摧月支。仰手接飞猱，俯身散马蹄。\n狡捷过猴猿，勇剽若豹螭。边城多警急，虏骑数迁移。\n羽檄从北来，厉马登高堤。长驱蹈匈奴，左顾凌鲜卑。\n弃身锋刃端，性命安可怀？父母且不顾，何言子与妻！\n名编壮士籍，不得中顾私。捐躯赴国难，视死忽如归！(名编 一作：名在)\n"},
{"id": 305, "title": "水龙吟·登建康赏心亭", "dynasty": "宋代", "author": "辛弃疾", "content": "楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。(栏杆 一作：阑干)\n休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！"},
{"id": 306, "title": "浣溪沙·簌簌衣巾落枣花", "dynasty": "宋代", "author": "苏轼", "content": "簌簌衣巾落枣花，村南村北响缲车，牛衣古柳卖黄瓜。(缲 通：缫)\n酒困路长惟欲睡，日高人渴漫思茶。敲门试问野人家。"},
{"id": 307, "title": "劝学", "dynasty": "先秦", "author": "荀子", "content": "　　君子曰：学不可以已。\n　　青，取之于蓝，而青于蓝；冰，水为之，而寒于水。木直中绳，輮以为轮，其曲中规。虽有槁暴（pù），不复挺者，輮使之然也。故木受绳则直，金就砺则利，君子博学而日参省乎己，则知明而行无过矣。\n　　故不登高山，不知天之高也；不临深溪，不知地之厚也；不闻先王之遗言，不知学问之大也。干、越、夷、貉之子，生而同声，长而异俗，教使之然也。诗曰：“嗟尔君子，无恒安息。靖共尔位，好是正直。神之听之，介尔景福。”神莫大于化道，福莫长于无祸。\n　　吾尝终日而思矣，不如须臾之所学也；吾尝跂而望矣，不如登高之博见也。登高而招，臂非加长也，而见者远；顺风而呼，声非加疾也，而闻者彰。假舆马者，非利足也，而致千里；假舟楫者，非能水也，而绝江河。君子生非异也，善假于物也。(君子\n 通：\n)\n　　南方有鸟焉，名曰蒙鸠，以羽为巢，而编之以发，系之苇苕，风至苕折，卵破子死。巢非不完也，所系者然也。西方有木焉，名曰射干，茎长四寸，生于高山之上，而临百仞之渊，木茎非能长也，所立者然也。蓬生麻中，不扶而直；白沙在涅，与之俱黑。兰槐之根是为芷，其渐之滫，君子不近，庶人不服。其质非不美也，所渐者然也。故君子居必择乡，游必就士，所以防邪辟而近中正也。\n　　物类之起，必有所始。荣辱之来，必象其德。肉腐出虫，鱼枯生蠹。怠慢忘身，祸灾乃作。强自取柱，柔自取束。邪秽在身，怨之所构。施薪若一，火就燥也，平地若一，水就湿也。草木畴生，禽兽群焉，物各从其类也。是故质的张，而弓矢至焉；林木茂，而斧斤至焉；树成荫，而众鸟息焉。醯酸，而蚋聚焉。故言有招祸也，行有招辱也，君子慎其所立乎！\n　　积土成山，风雨兴焉；积水成渊，蛟龙生焉；积善成德，而神明自得，圣心备焉。故不积跬步，无以至千里；不积小流，无以成江海。骐骥一跃，不能十步；驽马十驾，功在不舍。锲而舍之，朽木不折；锲而不舍，金石可镂。蚓无爪牙之利，筋骨之强，上食埃土，下饮黄泉，用心一也。蟹六跪而二螯，非蛇鳝之穴无可寄托者，用心躁也。\n　　是故无冥冥之志者，无昭昭之明；无惛惛之事者，无赫赫之功。行衢道者不至，事两君者不容。目不能两视而明，耳不能两听而聪。螣蛇无足而飞，鼫鼠五技而穷。《诗》曰：“尸鸠在桑，其子七兮。淑人君子，其仪一兮。其仪一兮，心如结兮！”故君子结于一也。\n　　昔者瓠巴鼓瑟，而流鱼出听；伯牙鼓琴，而六马仰秣。故声无小而不闻，行无隐而不形 。玉在山而草木润，渊生珠而崖不枯。为善不积邪？安有不闻者乎？\n　　学恶乎始？恶乎终？曰：其数则始乎诵经，终乎读礼；其义则始乎为士，终乎为圣人， 真积力久则入，学至乎没而后止也。故学数有终，若其义则不可须臾舍也。为之，人也；舍 之，禽兽也。故书者，政事之纪也；诗者，中声之所止也；礼者，法之大分，类之纲纪也。 故学至乎礼而止矣。夫是之谓道德之极。礼之敬文也，乐之中和也，诗书之博也，春秋之微 也，在天地之间者毕矣。 君子之学也，入乎耳，着乎心，布乎四体，形乎动静。端而言，蝡而动，一可以为法则。小人之学也，入乎耳，出乎口；口耳之间，则四寸耳，曷足以美七尺之躯哉！古之学者为己，今之学者为人。君子之学也，以美其身；小人之学也，以为禽犊。故不问而告谓之傲，问一而告二谓之囋。傲、非也，囋、非也；君子如向矣。\n　　学莫便乎近其人。礼乐法而不说，诗书故而不切，春秋约而不速。方其人之习君子之说，则尊以遍矣，周于世矣。故曰：学莫便乎近其人。\n　　学之经莫速乎好其人，隆礼次之。上不能好其人，下不能隆礼，安特将学杂识志，顺诗书而已耳。则末世穷年，不免为陋儒而已。将原先王，本仁义，则礼正其经纬蹊径也。若挈裘领，诎五指而顿之，顺者不可胜数也。不道礼宪，以诗书为之，譬之犹以指测河也，以戈舂黍也，以锥餐壶也，不可以得之矣。故隆礼，虽未明，法士也；不隆礼，虽察辩，散儒也。\n　　问楛者，勿告也；告楛者，勿问也；说楛者，勿听也。有争气者，勿与辩也。故必由其道至，然后接之；非其道则避之。故礼恭，而后可与言道之方；辞顺，而后可与言道之理；色从而后可与言道之致。故未可与言而言，谓之傲；可与言而不言，谓之隐；不观气色而言，谓瞽。故君子不傲、不隐、不瞽，谨顺其身。诗曰：“匪交匪舒，天子所予。”此之谓也。\n　　百发失一，不足谓善射；千里蹞步不至，不足谓善御；伦类不通，仁义不一，不足谓善学。学也者，固学一之也。一出焉，一入焉，涂巷之人也；其善者少，不善者多，桀纣盗跖也；全之尽之，然后学者也。\n　　君子知夫不全不粹之不足以为美也，故诵数以贯之，思索以通之，为其人以处之，除其害者以持养之。使目非是无欲见也，使耳非是无欲闻也，使口非是无欲言也，使心非是无欲虑也。及至其致好之也，目好之五色，耳好之五声，口好之五味，心利之有天下。是故权利不能倾也，群众不能移也，天下不能荡也。生乎由是，死乎由是，夫是之谓德操。德操然后能定，能定然后能应。能定能应，夫是之谓成人。天见其明，地见其光，君子贵其全也。 "},
{"id": 308, "title": "虞美人·听雨", "dynasty": "宋代", "author": "蒋捷", "content": "\n少年听雨歌楼上。红烛昏罗帐。壮年听雨客舟中。江阔云低、断雁叫西风。 \n而今听雨僧庐下。鬓已星星也。悲欢离合总无情。一任阶前、点滴到天明。\n"},
{"id": 309, "title": "除夜作", "dynasty": "唐代", "author": "高适", "content": "\n旅馆寒灯独不眠，客心何事转凄然。\n故乡今夜思千里，霜鬓明朝又一年。(霜鬓 一作：愁鬓)\n"},
{"id": 310, "title": "朝天子·咏喇叭", "dynasty": "明代", "author": "王磐", "content": "\n喇叭，唢呐，曲儿小腔儿大。官船来往乱如麻，全仗你抬声价。(唢呐 一作：锁呐； 声价 一作：身价)\n军听了军愁，民听了民怕。哪里去辨甚么真共假？\n眼见的吹翻了这家，吹伤了那家，只吹的水尽鹅飞罢！\n"},
{"id": 311, "title": "越人歌", "dynasty": "先秦", "author": "佚名", "content": "\n今夕何夕兮，搴舟中流。\n今日何日兮，得与王子同舟。\n蒙羞被好兮，不訾诟耻。\n心几烦而不绝兮，得知王子。\n山有木兮木有枝，心悦君兮君不知。\n"},
{"id": 312, "title": "蝶恋花·槛菊愁烟兰泣露", "dynasty": "宋代", "author": "晏殊", "content": "槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。(双飞去 一作：双来去 离恨苦 一作：离别苦)\n昨夜西风凋碧树，独上高楼，望尽天涯路。欲寄彩笺兼尺素，山长水阔知何处？"},
{"id": 313, "title": "长相思·一重山", "dynasty": "五代", "author": "李煜", "content": "\n一重山，两重山。山远天高烟水寒，相思枫叶丹。\n菊花开，菊花残。塞雁高飞人未还，一帘风月闲。\n"},
{"id": 314, "title": "满江红·小住京华", "dynasty": "清代", "author": "秋瑾", "content": "小住京华，早又是，中秋佳节。为篱下，黄花开遍，秋容如拭。四面歌残终破楚，八年风味徒思浙。苦将侬，强派作蛾眉，殊未屑！(徒思浙 一作：独思浙，蛾眉 一作：娥眉)\n身不得，男儿列。心却比，男儿烈！算平生肝胆，因人常热。俗子胸襟谁识我？英雄末路当磨折。莽红尘，何处觅知音？青衫湿！(俗子 一作：俗夫，磨折 一作：折磨) "},
{"id": 315, "title": "别董大二首", "dynasty": "唐代", "author": "高适", "content": "千里黄云白日曛，北风吹雁雪纷纷。\n莫愁前路无知己，天下谁人不识君。\n六翮飘飖私自怜，一离京洛十余年。\n丈夫贫贱应未足，今日相逢无酒钱。"},
{"id": 316, "title": "乐游原 / 登乐游原", "dynasty": "唐代", "author": "李商隐", "content": "\n向晚意不适，驱车登古原。\n夕阳无限好，只是近黄昏。\n"},
{"id": 317, "title": "望江南·梳洗罢", "dynasty": "唐代", "author": "温庭筠", "content": "\n梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。\n"},
{"id": 318, "title": "清明", "dynasty": "宋代", "author": "黄庭坚", "content": "\n佳节清明桃李笑，野田荒冢只生愁。\n雷惊天地龙蛇蛰，雨足郊原草木柔。\n人乞祭余骄妾妇，士甘焚死不公侯。\n贤愚千载知谁是，满眼蓬蒿共一丘。\n"},
{"id": 319, "title": "击壤歌", "dynasty": "先秦", "author": "佚名", "content": "\n日出而作，日入而息。\n凿井而饮，耕田而食。\n帝力于我何有哉！\n"},
{"id": 320, "title": "破阵子·春景", "dynasty": "宋代", "author": "晏殊", "content": "\n燕子来时新社，梨花落后清明。池上碧苔三四点，叶底黄鹂一两声。日长飞絮轻。\n巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。\n"},
{"id": 321, "title": "舟过安仁", "dynasty": "宋代", "author": "杨万里", "content": "\n一叶渔船两小童，收篙停棹坐船中。\n怪生无雨都张伞，不是遮头是使风。\n"},
{"id": 322, "title": "杂诗三首·其二", "dynasty": "唐代", "author": "王维", "content": "\n君自故乡来，应知故乡事。\n来日绮窗前，寒梅著花未？\n"},
{"id": 323, "title": "雪", "dynasty": "唐代", "author": "罗隐", "content": "\n尽道丰年瑞，丰年事若何。\n长安有贫者，为瑞不宜多。\n"},
{"id": 324, "title": "阳关曲·中秋月", "dynasty": "宋代", "author": "苏轼", "content": "暮云收尽溢清寒，银汉无声转玉盘。\n此生此夜不长好，明月明年何处看。"},
{"id": 325, "title": "寻陆鸿渐不遇", "dynasty": "唐代", "author": "皎然", "content": "\n移家虽带郭，野径入桑麻。近种篱边菊，秋来未著花。 \n扣门无犬吠，欲去问西家。报道山中去，归时每日斜。\n"},
{"id": 326, "title": "蜂", "dynasty": "唐代", "author": "罗隐", "content": "\n不论平地与山尖，无限风光尽被占。 \n采得百花成蜜后，为谁辛苦为谁甜？\n"},
{"id": 327, "title": "梦游天姥吟留别 / 梦游天姥山别东鲁诸公", "dynasty": "唐代", "author": "李白", "content": "\n海客谈瀛洲，烟涛微茫信难求；\n越人语天姥，云霞明灭或可睹。\n天姥连天向天横，势拔五岳掩赤城。\n天台四万八千丈，对此欲倒东南倾。(四万 一作：一万)\n我欲因之梦吴越，一夜飞度镜湖月。(度 通：渡)\n湖月照我影，送我至剡溪。\n谢公宿处今尚在，渌水荡漾清猿啼。\n脚著谢公屐，身登青云梯。\n半壁见海日，空中闻天鸡。\n千岩万转路不定，迷花倚石忽已暝。\n熊咆龙吟殷岩泉，栗深林兮惊层巅。\n云青青兮欲雨，水澹澹兮生烟。\n列缺霹雳，丘峦崩摧。\n洞天石扉，訇然中开。\n青冥浩荡不见底，日月照耀金银台。 \n霓为衣兮风为马，云之君兮纷纷而来下。\n虎鼓瑟兮鸾回车，仙之人兮列如麻。\n忽魂悸以魄动，恍惊起而长嗟。\n惟觉时之枕席，失向来之烟霞。\n世间行乐亦如此，古来万事东流水。\n别君去兮何时还？且放白鹿青崖间，须行即骑访名山。\n安能摧眉折腰事权贵，使我不得开心颜!\n"},
{"id": 328, "title": "清平乐·年年雪里", "dynasty": "宋代", "author": "李清照", "content": "\n年年雪里，常插梅花醉。挼尽梅花无好意，赢得满衣清泪。\n今年海角天涯，萧萧两鬓生华。看取晚来风势，故应难看梅花。\n"},
{"id": 329, "title": "孔雀东南飞 / 古诗为焦仲卿妻作", "dynasty": "两汉", "author": "佚名", "content": "　　汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。\n　　孔雀东南飞，五里一徘徊。\n　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”\n　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”\n　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”\n　　府吏长跪告：“伏惟启阿母。今若遣此妇，终老不复取！”\n　　阿母得闻之，槌床便大怒：“小子无所畏，何敢助妇语！吾已失恩义，会不相从许！”\n　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”\n　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”\n　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。\n　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。\n　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”\n　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。\n　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。\n　　还家十余日，县令遣媒来。云有第三郎，窈窕世无双。年始十八九，便言多令才。\n　　阿母谓阿女：“汝可去应之。”\n　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”\n　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”\n　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。\n　　阿母谢媒人：“女子先有誓，老姥岂敢言！”\n　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”\n　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”\n　　媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。\n　　阿母谓阿女：“适得府君书，明日来迎汝。何不作衣裳？莫令事不举！”\n　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。\n　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”\n　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”\n　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！\n　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”\n　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”\n　　府吏再拜还，长叹空房中，作计乃尔立。转头向户里，渐见愁煎迫。\n　　其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。\n　　府吏闻此事，心知长别离。徘徊庭树下，自挂东南枝。\n　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。 "},
{"id": 330, "title": "长相思·其一", "dynasty": "唐代", "author": "李白", "content": "\n长相思，在长安。\n络纬秋啼金井阑，微霜凄凄簟色寒。\n孤灯不明思欲绝，卷帷望月空长叹。\n美人如花隔云端！\n上有青冥之长天，下有渌水之波澜。\n天长路远魂飞苦，梦魂不到关山难。\n长相思，摧心肝！\n"},
{"id": 331, "title": "望海潮·东南形胜", "dynasty": "宋代", "author": "柳永", "content": "东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。\n重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。"},
{"id": 332, "title": "八阵图", "dynasty": "唐代", "author": "杜甫", "content": "\n功盖三分国，名成八阵图。（名成 一作：名高）\n江流石不转，遗恨失吞吴。\n"},
{"id": 333, "title": "氓", "dynasty": "先秦", "author": "佚名", "content": "\n氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。\n乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。(尔 一作：尓)\n桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。\n桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。\n三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。\n及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！\n"},
{"id": 334, "title": "竹枝词二首·其一", "dynasty": "唐代", "author": "刘禹锡", "content": "\n杨柳青青江水平，闻郎江上踏歌声。(踏歌声 一作：唱歌声)\n东边日出西边雨，道是无晴却有晴。(却有晴 一作：还有晴)\n"},
{"id": 335, "title": "捕蛇者说", "dynasty": "唐代", "author": "柳宗元", "content": "　　永州之野产异蛇：黑质而白章，触草木尽死；以啮人，无御之者。然得而腊之以为饵，可以已大风、挛踠、瘘疠，去死肌，杀三虫。其始太医以王命聚之，岁赋其二。募有能捕之者，当其租入。永之人争奔走焉。 \n　　有蒋氏者，专其利三世矣。问之，则曰：“吾祖死于是，吾父死于是，今吾嗣为之十二年，几死者数矣。”言之貌若甚戚者。余悲之，且曰：“若毒之乎？余将告于莅事者，更若役，复若赋，则何如？”蒋氏大戚，汪然出涕，曰：“君将哀而生之乎？则吾斯役之不幸，未若复吾赋不幸之甚也。向吾不为斯役，则久已病矣。自吾氏三世居是乡，积于今六十岁矣。而乡邻之生日蹙，殚其地之出，竭其庐之入。号呼而转徙，饥渴而顿踣。触风雨，犯寒暑，呼嘘毒疠，往往而死者，相藉也。曩与吾祖居者，今其室十无一焉。与吾父居者，今其室十无二三焉。与吾居十二年者，今其室十无四五焉。非死则徙尔，而吾以捕蛇独存。悍吏之来吾乡，叫嚣乎东西，隳突乎南北；哗然而骇者，虽鸡狗不得宁焉。吾恂恂而起，视其缶，而吾蛇尚存，则弛然而卧。谨食之，时而献焉。退而甘食其土之有，以尽吾齿。盖一岁之犯死者二焉，其余则熙熙而乐，岂若吾乡邻之旦旦有是哉。今虽死乎此，比吾乡邻之死则已后矣，又安敢毒耶？” \n　　余闻而愈悲，孔子曰：“苛政猛于虎也！”吾尝疑乎是，今以蒋氏观之，犹信。呜呼！孰知赋敛之毒有甚是蛇者乎！故为之说，以俟夫观人风者得焉。\n　　（饥渴而顿踣 一作：饿渴）"},
{"id": 336, "title": "望月有感", "dynasty": "唐代", "author": "白居易", "content": "时难年荒世业空，弟兄羁旅各西东。\n田园寥落干戈后，骨肉流离道路中。\n吊影分为千里雁，辞根散作九秋蓬。\n共看明月应垂泪，一夜乡心五处同。"},
{"id": 337, "title": "送东阳马生序", "dynasty": "明代", "author": "宋濂", "content": "　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道 ，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。\n　　当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意。以中有足乐者，不知口体之奉不若人也。盖余之勤且艰若此。 \n　　今虽耄老，未有所成，犹幸预君子之列，而承天子之宠光，缀公卿之后，日侍坐备顾问，四海亦谬称其氏名，况才之过于余者乎？\n　　今诸生学于太学，县官日有廪稍之供，父母岁有裘葛之遗，无冻馁之患矣；坐大厦之下而诵《诗》《书》，无奔走之劳矣；有司业、博士为之师，未有问而不告，求而不得者也；凡所宜有之书，皆集于此，不必若余之手录，假诸人而后见也。其业有不精，德有不成者，非天质之卑，则心不若余之专耳，岂他人之过哉！\n　　东阳马生君则，在太学已二年，流辈甚称其贤。余朝京师，生以乡人子谒余，撰长书以为贽，辞甚畅达，与之论辩，言和而色夷。自谓少时用心于学甚劳，是可谓善学者矣！其将归见其亲也，余故道为学之难以告之。谓余勉乡人以学者，余之志也；诋我夸际遇之盛而骄乡人者，岂知余者哉！"},
{"id": 338, "title": "端午日", "dynasty": "唐代", "author": "殷尧藩", "content": "\n少年佳节倍多情，老去谁知感慨生；\n不效艾符趋习俗，但祈蒲酒话升平。\n鬓丝日日添白头，榴锦年年照眼明；\n千载贤愚同瞬息，几人湮没几垂名。\n"},
{"id": 339, "title": "李延年歌", "dynasty": "两汉", "author": "李延年", "content": "\n北方有佳人，绝世而独立。\n一顾倾人城，再顾倾人国。\n宁不知倾城与倾国？佳人难再得。\n"},
{"id": 340, "title": "送李少府贬峡中王少府贬长沙", "dynasty": "唐代", "author": "高适", "content": "\n嗟君此别意何如，驻马衔杯问谪居。\n巫峡啼猿数行泪，衡阳归雁几封书。\n青枫江上秋帆远，白帝城边古木疏。\n圣代即今多雨露，暂时分手莫踌躇。\n"},
{"id": 341, "title": "赠花卿", "dynasty": "唐代", "author": "杜甫", "content": "\n锦城丝管日纷纷，半入江风半入云。 \n此曲只应天上有，人间能得几回闻。\n"},
{"id": 342, "title": "童趣", "dynasty": "清代", "author": "沈复", "content": "　　余忆童稚时，能张目对日，明察秋毫，见藐小之物必细察其纹理，故时有物外之趣。\n　　夏蚊成雷，私拟作群鹤舞于空中，心之所向，则或千或百，果然鹤也；昂首观之，项为之强。又留蚊于素帐中，徐喷以烟，使之冲烟而飞鸣，作青云白鹤观，果如鹤唳云端，为之怡然称快。\n　　余常于土墙凹凸处，花台小草丛杂处，蹲其身，使与台齐；定神细视，以丛草为林，以虫蚁为兽，以土砾凸者为丘，凹者为壑，神游其中，怡然自得。\n　　一日，见二虫斗草间，观之，兴正浓，忽有庞然大物，拔山倒树而来，盖一癞蛤蟆，舌一吐而二虫尽为所吞。余年幼，方出神，不觉呀然一惊。神定，捉虾蟆，鞭数十，驱之别院。 "},
{"id": 343, "title": "过松源晨炊漆公店", "dynasty": "宋代", "author": "杨万里", "content": "\n莫言下岭便无难，赚得行人错喜欢。(错喜欢 一作：空喜欢)\n正入万山圈子里，一山放过一山拦。(放过 一作：放出)\n"},
{"id": 344, "title": "悯农二首", "dynasty": "唐代", "author": "李绅", "content": "春种一粒粟，秋收万颗子。\n四海无闲田，农夫犹饿死。\n锄禾日当午，汗滴禾下土。\n谁知盘中餐，粒粒皆辛苦？"},
{"id": 345, "title": "寡人之于国也", "dynasty": "先秦", "author": "孟子弟子录", "content": "　　梁惠王曰：“寡人之于国也，尽心焉耳矣。河内凶，则移其民于河东，移其粟于河内；河东凶亦然。察邻国之政，无如寡人之用心者。邻国之民不加少，寡人之民不加多，何也？\n　　孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”曰：“不可，直不百步耳，是亦走也。”曰：“王如知此，则无望民之多于邻国也。不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，数口之家，可以无饥矣；谨庠序之教，申之以孝悌之义，颁白者不负戴于道路矣。七十者衣帛食肉，黎民不饥不寒，然而不王者，未之有也。狗彘食人食而不知检，涂有饿莩而不知发，人死，则曰：‘非我也，岁也。’是何异于刺人而杀之，曰‘非我也，兵也’?王无罪岁，斯天下之民至焉。”"},
{"id": 346, "title": "卜算子·黄州定慧院寓居作", "dynasty": "宋代", "author": "苏轼", "content": "\n缺月挂疏桐，漏断人初静。时见幽人独往来，缥缈孤鸿影。(时见 一作：谁见)\n惊起却回头，有恨无人省。拣尽寒枝不肯栖，寂寞沙洲冷。\n"},
{"id": 347, "title": "劝学诗 / 偶成", "dynasty": "宋代", "author": "朱熹", "content": "\n少年易老学难成，一寸光阴不可轻。\n未觉池塘春草梦，阶前梧叶已秋声。\n"},
{"id": 348, "title": "三衢道中", "dynasty": "宋代", "author": "曾几", "content": "梅子黄时日日晴，小溪泛尽却山行。\n绿阴不减来时路，添得黄鹂四五声。"},
{"id": 349, "title": "摸鱼儿·雁丘词 / 迈陂塘", "dynasty": "金朝", "author": "元好问", "content": "问世间，情为何物，直教生死相许？\n天南地北双飞客，老翅几回寒暑。\n欢乐趣，离别苦，就中更有痴儿女。\n君应有语：渺万里层云，千山暮雪，只影向谁去？\n横汾路，寂寞当年箫鼓，荒烟依旧平楚。\n招魂楚些何嗟及，山鬼暗啼风雨。\n天也妒，未信与，莺儿燕子俱黄土。\n千秋万古，为留待骚人，狂歌痛饮，来访雁丘处。 "},
{"id": 350, "title": "田家元日", "dynasty": "唐代", "author": "孟浩然", "content": "\n昨夜斗回北，今朝岁起东。\n我年已强仕，无禄尚忧农。\n桑野就耕父，荷锄随牧童。\n田家占气候，共说此年丰。\n"},
{"id": 351, "title": "望江南·超然台作", "dynasty": "宋代", "author": "苏轼", "content": "\n春未老，风细柳斜斜。试上超然台上看，半壕春水一城花。烟雨暗千家。\n寒食后，酒醒却咨嗟。休对故人思故国，且将新火试新茶。诗酒趁年华。\n"},
{"id": 352, "title": "后出师表", "dynasty": "魏晋", "author": "诸葛亮", "content": "　　先帝深虑汉、贼不两立，王业不偏安，故托臣以讨贼也。以先帝之明，量臣之才，固知臣伐贼，才弱敌强也。然不伐贼，王业亦亡。惟坐而待亡，孰与伐之？是故托臣而弗疑也。\n　　臣受命之日，寝不安席，食不甘味。思惟北征。宜先入南。故五月渡泸，深入不毛，并日而食；臣非不自惜也，顾王业不可得偏安于蜀都，故冒危难，以奉先帝之遗意也，而议者谓为非计。今贼适疲于西，又务于东，兵法乘劳，此进趋之时也。谨陈其事如左：\n　　高帝明并日月，谋臣渊深，然涉险被创，危然后安。今陛下未及高帝，谋臣不如良、平，而欲以长策取胜，坐定天下，此臣之未解一也。\n　　刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。\n　　曹操智计，殊绝于人，其用兵也，仿佛孙、吴，然困于南阳，险于乌巢，危于祁连，逼于黎阳，几败北山，殆死潼关，然后伪定一时耳。况臣才弱，而欲以不危而定之，此臣之未解三也。\n　　曹操五攻昌霸不下，四越巢湖不成，任用李服而李服图之，委任夏侯而夏侯败亡，先帝每称操为能，犹有此失，况臣驽下，何能必胜？此臣之未解四也。\n　　自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人。此皆数十年之内所纠合四方之精锐，非一州之所有；若复数年，则损三分之二也，当何以图敌？此臣之未解五也。\n　　今民穷兵疲，而事不可息；事不可息，则住与行劳费正等。而不及今图之，欲以一州之地，与贼持久，此臣之未解六也。\n　　夫难平者，事也。昔先帝败军于楚，当此时，曹操拊手，谓天下已定。然后先帝东连吴越，西取巴蜀，举兵北征，夏侯授首，此操之失计，而汉事将成也。然后吴更违盟，关羽毁败，秭归蹉跌，曹丕称帝。凡事如是，难可逆见。臣鞠躬尽瘁，死而后已。至于成败利钝，非臣之明所能逆睹也。"},
{"id": 353, "title": "凉州词二首", "dynasty": "唐代", "author": "王之涣", "content": "黄河远上白云间，一片孤城万仞山。\n羌笛何须怨杨柳，春风不度玉门关。\n单于北望拂云堆，杀马登坛祭几回。\n汉家天子今神武，不肯和亲归去来。"},
{"id": 354, "title": "击鼓", "dynasty": "先秦", "author": "佚名", "content": "\n击鼓其镗，踊跃用兵。土国城漕，我独南行。\n从孙子仲，平陈与宋。不我以归，忧心有忡。\n爰居爰处？爰丧其马？于以求之？于林之下。\n死生契阔，与子成说。执子之手，与子偕老。\n于嗟阔兮，不我活兮。于嗟洵兮，不我信兮。\n"},
{"id": 355, "title": "端午", "dynasty": "唐代", "author": "李隆基", "content": "\n端午临中夏，时清日复长。\n盐梅已佐鼎，曲糵且传觞。\n事古人留迹，年深缕积长。\n当轩知槿茂，向水觉芦香。\n亿兆同归寿，群公共保昌。\n忠贞如不替，贻厥后昆芳。\n"},
{"id": 356, "title": "清明即事", "dynasty": "唐代", "author": "孟浩然", "content": "\n帝里重清明，人心自愁思。\n车声上路合，柳色东城翠。\n花落草齐生，莺飞蝶双戏。\n空堂坐相忆，酌茗聊代醉。\n"},
{"id": 357, "title": "采莲曲", "dynasty": "唐代", "author": "王昌龄", "content": "\n荷叶罗裙一色裁，芙蓉向脸两边开。\n乱入池中看不见，闻歌始觉有人来。\n"},
{"id": 358, "title": "旅夜书怀", "dynasty": "唐代", "author": "杜甫", "content": "\n细草微风岸，危樯独夜舟。\n星垂平野阔，月涌大江流。\n名岂文章著，官应老病休。\n飘飘何所似，天地一沙鸥。\n"},
{"id": 359, "title": "八声甘州·对潇潇暮雨洒江天", "dynasty": "宋代", "author": "柳永", "content": "对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。 \n不忍登高临远，望故乡渺邈，归思难收。叹年来踪迹，何事苦淹留？想佳人妆楼颙望，误几回、天际识归舟。争知我，倚阑杆处，正恁凝愁！(阑 一作：栏) "},
{"id": 360, "title": "咏鹅", "dynasty": "唐代", "author": "骆宾王", "content": "\n鹅，鹅，鹅，曲项向天歌。\n白毛浮绿水，红掌拨清波。\n"},
{"id": 361, "title": "逍遥游(节选)", "dynasty": "先秦", "author": "庄周", "content": "　　北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也，怒而飞，其翼若垂天之云。是鸟也，海运则将徙于南冥。南冥者，天池也。《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。且夫水之积也不厚，则其负大舟也无力。覆杯水于坳堂之上，则芥为之舟；置杯焉则胶，水浅而舟大也。风之积也不厚，则其负大翼也无力。故九万里，则风斯在下矣，而后乃今培风；背负青天而莫之夭阏者，而后乃今将图南。\n　　蜩与学鸠笑之曰：“我决起而飞，抢榆枋而止，时则不至，而控于地而已矣，奚以之九万里而南为？”适莽苍者，三餐而反，腹犹果然；适百里者宿舂粮，适千里者，三月聚粮。之二虫又何知？(抢榆枋 一作：枪榆枋)\n　　小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋。上古有大椿者，以八千岁为春，八千岁为秋。此大年也。而彭祖乃今以久特闻，众人匹之。不亦悲乎！\n　　汤之问棘也是已：“穷发之北有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏。背若泰山，翼若垂天之云。抟扶摇羊角而上者九万里，绝云气，负青天，然后图南，且适南冥也。斥鷃笑之曰：‘彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？’”此小大之辩也。\n　　故夫知效一官，行比一乡，德合一君，而征一国者，其自视也亦若此矣。而宋荣子犹然笑之。且举世誉之而不加劝，举世非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。夫列子御风而行，泠然善也。旬有五日而后反。彼于致福者，未数数然也。此虽免乎行，犹有所待者也。若夫乘天地之正，而御六气之辩，以游无穷者，彼且恶乎待哉？故曰：至人无己，神人无功，圣人无名。"},
{"id": 362, "title": "西江月·世事一场大梦", "dynasty": "宋代", "author": "苏轼", "content": "世事一场大梦，人生几度秋凉？夜来风叶已鸣廊。看取眉头鬓上。(秋凉 一作：新凉)\n酒贱常愁客少，月明多被云妨。中秋谁与共孤光。把盏凄然北望。 "},
{"id": 363, "title": "绝句二首·其二", "dynasty": "唐代", "author": "杜甫", "content": "\n江碧鸟逾白，山青花欲燃。\n今春看又过，何日是归年？\n"},
{"id": 364, "title": "江畔独步寻花七绝句", "dynasty": "唐代", "author": "杜甫", "content": "江上被花恼不彻，无处告诉只颠狂。\n走觅南邻爱酒伴，经旬出饮独空床。\n稠花乱蕊畏江滨，行步欹危实怕春。(畏 一作：裹）\n诗酒尚堪驱使在，未须料理白头人。\n江深竹静两三家，多事红花映白花。\n报答春光知有处，应须美酒送生涯。\n东望少城花满烟，百花高楼更可怜。\n谁能载酒开金盏，唤取佳人舞绣筵。\n黄师塔前江水东，春光懒困倚微风。\n桃花一簇开无主，可爱深红爱浅红？\n黄四娘家花满蹊，千朵万朵压枝低。\n留连戏蝶时时舞，自在娇莺恰恰啼。\n不是爱花即欲死，只恐花尽老相催。\n繁枝容易纷纷落，嫩蕊商量细细开。"},
{"id": 365, "title": "九月十日即事", "dynasty": "唐代", "author": "李白", "content": "\n昨日登高罢，今朝更举觞。\n菊花何太苦，遭此两重阳？\n"},
{"id": 366, "title": "水龙吟·次韵章质夫杨花词", "dynasty": "宋代", "author": "苏轼", "content": "\n似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。\n不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。\n"},
{"id": 367, "title": "陈元方候袁公", "dynasty": "南北朝", "author": "刘义庆", "content": "　　陈元方年十一时，候袁公。袁公问曰：“贤家君在太丘，远近称之，何所履行？”元方曰：“老父在太丘，强者绥之以德，弱者抚之以仁，恣其所安，久而益敬。”袁公曰：“孤往者尝为邺令，正行此事。不知卿家君法孤，孤法卿父？”元方曰：“周公、孔子异世而出，周旋动静，万里如一。周公不师孔子，孔子亦不师周公。”"},
{"id": 368, "title": "九歌·国殇", "dynasty": "先秦", "author": "屈原", "content": "\n操吴戈兮被犀甲，车错毂兮短兵接。\n旌蔽日兮敌若云，矢交坠兮士争先。\n凌余阵兮躐余行，左骖殪兮右刃伤。\n霾两轮兮絷四马，援玉枹兮击鸣鼓。\n天时怼兮威灵怒，严杀尽兮弃原野。\n出不入兮往不反，平原忽兮路超远。\n带长剑兮挟秦弓，首身离兮心不惩。\n诚既勇兮又以武，终刚强兮不可凌。\n身既死兮神以灵，魂魄毅兮为鬼雄。(魂魄毅兮 一作：子魂魄兮)\n"},
{"id": 369, "title": "临江仙·夜饮东坡醒复醉", "dynasty": "宋代", "author": "苏轼", "content": "\n夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。 \n长恨此身非我有，何时忘却营营。夜阑风静縠纹平。小舟从此逝，江海寄余生。\n"},
{"id": 370, "title": "燕歌行二首·其一", "dynasty": "魏晋", "author": "曹丕", "content": "秋风萧瑟天气凉，草木摇落露为霜，群燕辞归鹄南翔。(鹄南翔 一作 雁南翔）\n念君客游思断肠，慊慊思归恋故乡，君何淹留寄他方？\n贱妾茕茕守空房，忧来思君不敢忘，不觉泪下沾衣裳。\n援琴鸣弦发清商，短歌微吟不能长。\n明月皎皎照我床，星汉西流夜未央。\n牵牛织女遥相望，尔独何辜限河梁。"},
{"id": 371, "title": "扬州慢·淮左名都", "dynasty": "宋代", "author": "姜夔", "content": "淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。 \n杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。 "},
{"id": 372, "title": "问刘十九", "dynasty": "唐代", "author": "白居易", "content": "\n绿蚁新醅酒，红泥小火炉。\n晚来天欲雪，能饮一杯无？\n"},
{"id": 373, "title": "除夜", "dynasty": "宋代", "author": "文天祥", "content": "\n乾坤空落落，岁月去堂堂；\n末路惊风雨，穷边饱雪霜。\n命随年欲尽，身与世俱忘；\n无复屠苏梦，挑灯夜未央。\n"},
{"id": 374, "title": "送别 / 山中送别", "dynasty": "唐代", "author": "王维", "content": "\n山中相送罢，日暮掩柴扉。\n春草明年绿，王孙归不归？(明年 一作：年年)\n"},
{"id": 375, "title": "狼三则", "dynasty": "清代", "author": "蒲松龄", "content": "其一\n　　有屠人货肉归，日已暮，欻一狼来，瞰担上肉，似甚垂涎，随尾行数里。屠惧，示之以刃，少却；及走，又从之。屠无计，思狼所欲者肉，不如姑悬诸树而早取之。遂钩肉，翘足挂树间，示以空担。狼乃止。屠归。昧爽，往取肉，遥望树上悬巨物，似人缢死状。大骇，逡巡近视之，则死狼也。仰首细审，见狼口中含肉，钩刺狼腭，如鱼吞饵。时狼皮价昂，直十余金，屠小裕焉。缘木求鱼，狼则罹之，是可笑也。\n其二\n　　一屠晚归，担中肉尽，止有剩骨。途中两狼，缀行甚远。\n　　屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。\n　　屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。\n　　少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。\n　　狼亦黠矣，而顷刻两毙，禽兽之变诈几何哉？止增笑耳。\n其三\n　　一屠暮行，为狼所逼。道旁有夜耕所遗行室，奔入伏焉。狼自苫中探爪入。屠急捉之，令不可去。但思无计可以死之。惟有小刀不盈寸，遂割破狼爪下皮，以吹豕之法吹之。极力吹移时，觉狼不甚动，方缚以带。出视，则狼胀如牛，股直不能屈，口张不得合。遂负之以归。\n　　非屠，乌能作此谋也！\n　　三事皆出于屠；则屠人之残爆，杀狼亦可用也。 "},
{"id": 376, "title": "叶公好龙", "dynasty": "两汉", "author": "刘向", "content": "　　叶公子高好龙，钩以写龙，凿以写龙，屋室雕文以写龙。于是天龙闻而下之，窥头于牖，施尾于堂。 叶公见之，弃而还走，失其魂魄，五色无主。是叶公非好龙也，好夫似龙而非龙者也。 "},
{"id": 377, "title": "白梅", "dynasty": "元代", "author": "王冕", "content": "冰雪林中著此身，不同桃李混芳尘。\n忽然一夜清香发，散作乾坤万里春。"},
{"id": 378, "title": "狱中题壁", "dynasty": "近代", "author": "谭嗣同", "content": "望门投止思张俭，忍死须臾待杜根。\n我自横刀向天笑，去留肝胆两昆仑。(版本一)\n望门投趾怜张俭，直谏陈书愧杜根。\n手掷欧刀仰天笑，留将公罪后人论。(版本二)"},
{"id": 379, "title": "公输", "dynasty": "先秦", "author": "墨子及弟子", "content": "　　公输盘为楚造云梯之械，成，将以攻宋。子墨子闻之，起于鲁，行十日十夜，而至于郢，见公输盘。\n　　公输盘曰：“夫子何命焉为？”\n　　子墨子曰：“北方有侮臣者，愿借子杀之。”公输盘不说。\n　　子墨子曰：“请献十金。”\n　　公输盘曰：“吾义固不杀人。”\n　　子墨子起，再拜，曰：“请说之。吾从北方闻子为梯，将以攻宋。宋何罪之有？荆国有余于地，而不足于民，杀所不足而争所有余，不可谓智；宋无罪而攻之，不可谓仁；知而不争，不可谓忠。争而不得，不可谓强。义不杀少而杀众，不可谓知类。”\n　　公输盘服。\n　　子墨子曰：“然胡不已乎？”\n　　公输盘曰：“不可，吾既已言之王矣。”\n　　子墨子曰：“胡不见我于王？”\n　　公输盘曰：“诺。”\n　　子墨子见王，曰：“今有人于此，舍其文轩，邻有敝舆而欲窃之；舍其锦绣，邻有短褐而欲窃之；舍其粱肉，邻有糠糟而欲窃之——此为何若人？”\n　　王曰：“必为有窃疾矣。”\n　　子墨子曰：“荆之地方五千里，宋之地方五百里，此犹文轩之与敝舆也。荆有云梦，犀兕麋鹿满之，江汉之鱼鳖鼋鼍为天下富，宋所谓无雉兔鲋鱼者也，此犹粱肉之与糠糟也。荆有长松文梓楩楠豫章，宋无长木，此犹锦绣之与短褐也。臣以王吏之攻宋也，为与此同类。”\n　　王曰：“善哉！虽然，公输盘为我为云梯，必取宋。”\n　　于是见公输盘。子墨子解带为城，以牒为械，公输盘九设攻城之机变，子墨子九距之。公输盘之攻械尽，子墨子之守圉有余。\n　　公输盘诎，而曰：“吾知所以距子矣，吾不言。”\n　　子墨子亦曰：“吾知子之所以距我，吾不言。”\n　　楚王问其故。\n　　子墨子曰：“公输子之意不过欲杀臣。杀臣，宋莫能守，乃可攻也。然臣之弟子禽滑厘等三百人，已持臣守圉之器，在宋城上而待楚寇矣。虽杀臣，不能绝也。”\n　　楚王曰：“善哉。吾请无攻宋矣。”\n　　子墨子归，过宋。天雨，庇其闾中，守闾者不内也。故曰：治于神者，众人不知其功。争于明者，众人知之。"},
{"id": 380, "title": "书愤五首·其一", "dynasty": "宋代", "author": "陆游", "content": "\n早岁那知世事艰，中原北望气如山。\n楼船夜雪瓜洲渡，铁马秋风大散关。\n塞上长城空自许，镜中衰鬓已先斑。\n出师一表真名世，千载谁堪伯仲间！\n"},
{"id": 381, "title": "乞巧", "dynasty": "唐代", "author": "林杰", "content": "\n七夕今宵看碧霄，牵牛织女渡河桥。 \n家家乞巧望秋月，穿尽红丝几万条。\n"},
{"id": 382, "title": "读书", "dynasty": "宋代", "author": "陆游", "content": "\n归志宁无五亩园，读书本意在元元。\n灯前目力虽非昔，犹课蝇头二万言。\n"},
{"id": 383, "title": "夜雪", "dynasty": "唐代", "author": "白居易", "content": "\n已讶衾枕冷，复见窗户明。\n夜深知雪重，时闻折竹声。\n"},
{"id": 384, "title": "新年作", "dynasty": "唐代", "author": "刘长卿", "content": "\n乡心新岁切，天畔独潸然。\n老至居人下，春归在客先。\n岭猿同旦暮，江柳共风烟。\n已似长沙傅，从今又几年。\n"},
{"id": 385, "title": "临江仙·梦后楼台高锁", "dynasty": "宋代", "author": "晏几道", "content": "\n梦后楼台高锁，酒醒帘幕低垂。去年春恨却来时。落花人独立，微雨燕双飞。 \n记得小蘋初见，两重心字罗衣。琵琶弦上说相思。当时明月在，曾照彩云归。(蘋 通：苹)\n"},
{"id": 386, "title": "清平调·其一", "dynasty": "唐代", "author": "李白", "content": "\n云想衣裳花想容，春风拂槛露华浓。 \n若非群玉山头见，会向瑶台月下逢。\n"},
{"id": 387, "title": "寒食野望吟", "dynasty": "唐代", "author": "白居易", "content": "\n乌啼鹊噪昏乔木，清明寒食谁家哭。\n风吹旷野纸钱飞，古墓垒垒春草绿。\n棠梨花映白杨树，尽是死生别离处。\n冥冥重泉哭不闻，萧萧暮雨人归去。\n"},
{"id": 388, "title": "菩萨蛮·小山重叠金明灭", "dynasty": "唐代", "author": "温庭筠", "content": "\n小山重叠金明灭，鬓云欲度香腮雪。懒起画蛾眉，弄妆梳洗迟。\n照花前后镜，花面交相映。新帖绣罗襦，双双金鹧鸪。\n"},
{"id": 389, "title": "蝉", "dynasty": "唐代", "author": "虞世南", "content": "\n垂緌饮清露，流响出疏桐。\n居高声自远，非是藉秋风。\n"},
{"id": 390, "title": "折桂令·春情", "dynasty": "元代", "author": "徐再思", "content": "平生不会相思，才会相思，便害相思。\n身似浮云，心如飞絮，气若游丝。\n空一缕余香在此，盼千金游子何之。\n证候来时，正是何时？灯半昏时，月半明时。"},
{"id": 391, "title": "画眉鸟", "dynasty": "宋代", "author": "欧阳修", "content": "百啭千声随意移，山花红紫树高低。\n始知锁向金笼听，不及林间自在啼。"},
{"id": 392, "title": "赠从弟", "dynasty": "魏晋", "author": "刘桢", "content": "亭亭山上松，瑟瑟谷中风。\n风声一何盛，松枝一何劲。\n冰霜正惨凄，终岁常端正。\n岂不罹凝寒，松柏有本性。"},
{"id": 393, "title": "终南别业", "dynasty": "唐代", "author": "王维", "content": "\n中岁颇好道，晚家南山陲。\n兴来每独往，胜事空自知。\n行到水穷处，坐看云起时。\n偶然值林叟，谈笑无还期。\n"},
{"id": 394, "title": "金缕衣", "dynasty": "唐代", "author": "佚名", "content": "\n劝君莫惜金缕衣，劝君惜取少年时。(惜取 一作：须取)\n花开堪折直须折，莫待无花空折枝。(花开 一作：有花)\n"},
{"id": 395, "title": "行香子·秋与", "dynasty": "宋代", "author": "苏轼", "content": "\n昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵；\n朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。\n"},
{"id": 396, "title": "荆轲刺秦王", "dynasty": "两汉", "author": "刘向 编", "content": "　　秦将王翦破赵，虏赵王，尽收其地，进兵北略地，至燕南界。\n　　太子丹恐惧，乃请荆卿曰：“秦兵旦暮渡易水，则虽欲长侍足下，岂可得哉？”荆卿曰：“微太子言，臣愿得谒之。今行而无信，则秦未可亲也。夫今樊将军，秦王购之金千斤，邑万家。诚能得樊将军首，与燕督亢之地图，献秦王，秦王必说见臣，臣乃得有以报太子。”太子曰：“樊将军以穷困来归丹，丹不忍以己之私，而伤长者之意，愿足下更虑之！”\n　　荆轲知太子不忍，乃遂私见樊於期，曰：“秦之遇将军，可谓深矣。父母宗族，皆为戮没。今闻购樊将军之首，金千斤，邑万家，将奈何？”樊将军仰天太息流涕曰：“吾每念，常痛于骨髓，顾计不知所出耳！”轲曰：“今有一言，可以解燕国之患，而报将军之仇者，何如？”於期乃前曰：“为之奈何？”荆轲曰：“愿得将军之首以献秦，秦王必喜而善见臣。臣左手把其袖，而右手揕其胸，然则将军之仇报，而燕国见陵之耻除矣。将军岂有意乎？”樊於期偏袒扼腕而进曰：“此臣之日夜切齿拊心也，乃今得闻教！”遂自刎。\n　　太子闻之，驰往，伏尸而哭，极哀。既已，不可奈何，乃遂盛樊於期之首，函封之。 \n　　于是太子预求天下之利匕首，得赵人徐夫人之匕首，取之百金，使工以药 淬之。以试人，血濡缕,人无不立死者。乃为装遣荆轲。\n　　燕国有勇士秦武阳，年十二，杀人，人不敢与忤视。乃令秦武阳为副。(秦武阳 一作：秦舞阳)\n　　荆轲有所待，欲与俱，其人居远未来，而为留待。\n　　顷之未发，太子迟之。疑其有改悔，乃复请之曰：“日以尽矣，荆卿岂无意哉？丹请先遣秦武阳！”荆轲怒， 叱太子曰：“今日往而不反者，竖子也！今提一匕首入不测之强秦，仆所以留者，待吾客与俱。今太子迟之，请辞决矣！”遂发。\n　　太子及宾客知其事者，皆白衣冠以送之。至易水上，既祖，取道。高渐离击筑，荆轲和而歌，为变徵之声，士皆垂泪涕泣。又前而为歌曰：“风萧萧兮易水寒，壮士一去兮不复还！”复为慷慨羽声，士皆瞋目，发尽上指冠。于是荆轲遂就车而去，终已不顾。\n　　既至秦，持千金之资币物，厚遗wèi秦王宠臣中庶子蒙嘉。\n　　嘉为先言于秦王曰：“燕王诚振怖大王之威，不敢兴兵以拒大王，愿举国为内臣。比诸侯之列，给贡职如郡县，而得奉守先王之宗庙。恐惧不敢自陈，谨斩樊於期头，及献燕之督亢之地图，函封，燕王拜送于庭，使使以闻大王。唯大王命之。”\n　　秦王闻之，大喜。乃朝服，设九宾，见燕使者咸阳宫。\n　　荆轲奉樊於期头函，而秦武阳奉地图匣，以次进。至陛下，秦武阳色变振恐，群臣怪之，荆轲顾笑武阳，前为谢曰：“北蛮夷之鄙人，未尝见天子，故振慑，愿大王少假借之，使毕使于前。”秦王谓轲曰：“起，取武阳所持图！”\n　　轲既取图奉之， 发图，图穷而匕首见。因左手把秦王之袖，而右手持匕首揕之。未至身，秦王惊，自引而起，绝袖。拔剑，剑长，操其室。时恐急，剑坚，故不可立拔。\n　　荆轲逐秦王，秦王还柱而走。群臣惊愕，卒起不意，尽失其度。而秦法，群臣侍殿上者，不得持尺兵；诸郎中执兵，皆陈殿下，非有诏不得上。方急时，不及召下兵，以故荆轲逐秦王，而卒惶急无以击轲，而乃以手共搏之。\n　　是时，侍医夏无且以其所奉药囊提轲。秦王方还柱走，卒惶急不知所为。左右乃曰：“王负剑！王负剑！”遂拔以击荆轲，断其左股。荆轲废，乃引其匕首提秦王，不中，中柱。秦王复击轲，被八创。\n　　轲自知事不就，倚柱而笑，箕踞以骂曰：“事所以不成者，乃欲以生劫之，必得约契以报太子也。”\n　　左右既前，斩荆轲。秦王目眩良久。"},
{"id": 397, "title": "过秦论", "dynasty": "两汉", "author": "贾谊", "content": "　　秦孝公据崤函之固，拥雍州之地，君臣固守以窥周室，有席卷天下，包举宇内，囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。\n　　孝公既没，惠文、武、昭襄蒙故业，因遗策，南取汉中，西举巴、蜀，东割膏腴之地，北收要害之郡。诸侯恐惧，会盟而谋弱秦，不爱珍器重宝肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离衡，兼韩、魏、燕、楚、齐、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关延敌，九国之师，逡巡而不敢进。秦无亡矢遗镞之费，而天下诸侯已困矣。于是从散约败，争割地而赂秦。秦有余力而制其弊，追亡逐北，伏尸百万，流血漂橹。因利乘便，宰割天下，分裂山河。强国请服，弱国入朝。延及孝文王、庄襄王，享国之日浅，国家无事。\n　　及至始皇，奋六世之余烈，振长策而御宇内，吞二周而亡诸侯，履至尊而制六合，执敲扑而鞭笞天下，威振四海。南取百越之地，以为桂林、象郡；百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，焚百家之言，以愚黔首；隳名城，杀豪杰，收天下之兵，聚之咸阳，销锋镝，铸以为金人十二，以弱天下之民。然后践华为城，因河为池，据亿丈之城，临不测之渊，以为固。良将劲弩守要害之处，信臣精卒陈利兵而谁何。天下已定，始皇之心，自以为关中之固，金城千里，子孙帝王万世之业也。\n　　始皇既没，余威震于殊俗。然陈涉瓮牖绳枢之子，氓隶之人，而迁徙之徒也；才能不及中人，非有仲尼、墨翟之贤，陶朱、猗顿之富；蹑足行伍之间，而倔起阡陌之中，率疲弊之卒，将数百之众，转而攻秦，斩木为兵，揭竿为旗，天下云集响应，赢粮而景从。山东豪俊遂并起而亡秦族矣。\n　　且夫天下非小弱也，雍州之地，崤函之固，自若也。陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，非铦于钩戟长铩也；谪戍之众，非抗于九国之师也；深谋远虑，行军用兵之道，非及向时之士也。然而成败异变，功业相反，何也?试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣；然后以六合为家，崤函为宫；一夫作难而七庙隳，身死人手，为天下笑者，何也？仁义不施而攻守之势异也。\n　　秦灭周祀，并海内，兼诸侯，南面称帝，以养四海。天下之士，斐然向风。若是，何也？曰：近古之无王者久矣。周室卑微，五霸既灭，令不行于天下。是以诸侯力政，强凌弱，众暴寡，兵革不休，士民罢弊。今秦南面而王天下，是上有天子也。既元元之民冀得安其性命，莫不虚心而仰上。当此之时，专威定功，安危之本，在于此矣。\n　　秦王怀贪鄙之心，行自奋之智，不信功臣，不亲士民，废王道而立私爱，焚文书而酷刑法，先诈力而后仁义，以暴虐为天下始。夫兼并者高诈力，安危者贵顺权，此言取与守不同术也。秦离战国而王天下，其道不易，其政不改，是其所以取之守之者无异也。孤独而有之，故其亡可立而待也。借使秦王论上世之事，并殷、周之迹，以制御其政，后虽有淫骄之主，犹未有倾危之患也。故三王之建天下，名号显美，功业长久。\n　　今秦二世立，天下莫不引领而观其政。夫寒者利裋褐，而饥者甘糟糠。天下嚣嚣，新主之资也。此言劳民之易为仁也。向使二世有庸主之行而任忠贤，臣主一心而忧海内之患，缟素而正先帝之过；裂地分民以封功臣之后，建国立君以礼天下；虚囹圄而免刑戮，去收孥污秽之罪，使各反其乡里；发仓廪，散财币，以振孤独穷困之士；轻赋少事，以佐百姓之急；约法省刑，以持其后，使天下之人皆得自新，更节修行，各慎其身；塞万民之望，而以盛德与天下，天下息矣。即四海之内皆欢然各自安乐其处，惟恐有变。虽有狡害之民，无离上之心，则不轨之臣无以饰其智，而暴乱之奸弭矣。\n　　二世不行此术，而重以无道：坏宗庙与民，更始作阿房之宫；繁刑严诛，吏治刻深；赏罚不当，赋敛无度。天下多事，吏不能纪；百姓困穷，而主不收恤。然后奸伪并起，而上下相遁；蒙罪者众，刑戮相望于道，而天下苦之。自群卿以下至于众庶，人怀自危之心，亲处穷苦之实，咸不安其位，故易动也。是以陈涉不用汤、武之贤，不借公侯之尊，奋臂于大泽，而天下响应者，其民危也。\n　　故先王者，见终始不变，知存亡之由。是以牧民之道，务在安之而已矣。下虽有逆行之臣，必无响应之助。故曰：“安民可与为义，而危民易与为非”，此之谓也。贵为天子，富有四海，身在于戮者，正之非也。是二世之过也。\n　　秦兼诸侯山东三十余郡，脩津关，据险塞，缮甲兵而守之。然陈涉率散乱之众数百，奋臂大呼，不用弓戟之兵，鉏耰白梃，望屋而食，横行天下。秦人阻险不守，关梁不闭，长戟不刺，强弩不射。楚师深入，战于鸿门，曾无藩篱之难。于是山东诸侯并起，豪俊相立。秦使章邯将而东征，章邯因其三军之众，要市于外，以谋其上。群臣之不相信，可见于此矣。子婴立，遂不悟。借使子婴有庸主之材而仅得中佐，山东虽乱，三秦之地可全而有，宗庙之祀宜未绝也。\n　　秦地被山带河以为固，四塞之国也。自缪公以来至于秦王二十余君，常为诸侯雄。此岂世贤哉？其势居然也。且天下尝同心并力攻秦矣，然困于险阻而不能进者，岂勇力智慧不足哉？形不利、势不便也。秦虽小邑，伐并大城，得阨塞而守之。诸侯起于匹夫，以利会，非有素王之行也。其交未亲，其民未附，名曰亡秦，其实利之也。彼见秦阻之难犯，必退师。案土息民以待其弊，收弱扶罢以令大国之君，不患不得意于海内。贵为天子，富有四海，而身为禽者，救败非也。\n　　秦王足己而不问，遂过而不变。二世受之，因而不改，暴虐以重祸。子婴孤立无亲，危弱无辅。三主之惑，终身不悟，亡不亦宜乎？当此时也，也非无深谋远虑知化之士也，然所以不敢尽忠指过者，秦俗多忌讳之禁也，——忠言未卒于口而身糜没矣。故使天下之士倾耳而听，重足而立，阖口而不言。是以三主失道，而忠臣不谏，智士不谋也。天下已乱，奸不上闻，岂不悲哉！先王知壅蔽之伤国也，故置公卿、大夫、士，以饰法设刑而天下治。其强也，禁暴诛乱而天下服；其弱也，王霸征而诸侯从；其削也，内守外附而社稷存。故秦之盛也，繁法严刑而天下震；及其衰也，百姓怨而海内叛矣。故周王序得其道，千余载不绝；秦本末并失，故不能长。由是观之，安危之统相去远矣。\n　　鄙谚曰：“前事之不忘，后事之师也。”是以君子为国，观之上古，验之当世，参之人事，察盛衰之理，审权势之宜，去就有序，变化因时，故旷日长久而社稷安矣。"},
{"id": 398, "title": "鲁山山行", "dynasty": "宋代", "author": "梅尧臣", "content": "适与野情惬，千山高复低。\n好峰随处改，幽径独行迷。\n霜落熊升树，林空鹿饮溪。\n人家在何许？云外一声鸡。"},
{"id": 399, "title": "左迁至蓝关示侄孙湘", "dynasty": "唐代", "author": "韩愈", "content": "一封朝奏九重天，夕贬潮州路八千。\n欲为圣明除弊事，肯将衰朽惜残年！\n云横秦岭家何在？雪拥蓝关马不前。\n知汝远来应有意，好收吾骨瘴江边。（版本一）\n一封朝奏九重天，夕贬潮阳路八千。\n本为圣朝除弊政，敢将衰朽惜残年。\n云横秦岭家何在？雪拥蓝关马不前。\n知汝远来应有意，好收吾骨瘴江边。（版本二）"},
{"id": 400, "title": "陌上桑", "dynasty": "两汉", "author": "乐府诗集", "content": "　　日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。(喜蚕桑 一作：善蚕桑；相怨怒 一作：相怒怨)\n　　使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”\n　　“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白皙，鬑鬑颇有须。盈盈公府步，冉冉府中趋。坐中数千人，皆言夫婿殊。”(白晰 一作：白皙)"},
{"id": 401, "title": "忆秦娥·箫声咽", "dynasty": "唐代", "author": "李白", "content": "\n箫声咽，秦娥梦断秦楼月。秦楼月，年年柳色，灞陵伤别。\n乐游原上清秋节，咸阳古道音尘绝。音尘绝，西风残照，汉家陵阙。\n"},
{"id": 402, "title": "登岳阳楼二首", "dynasty": "宋代", "author": "陈与义", "content": "洞庭之东江水西，帘旌不动夕阳迟。\n登临吴蜀横分地，徙倚湖山欲暮时。\n万里来游还望远，三年多难更凭危。\n白头吊古风霜里，老木沧波无限悲。\n天入平湖晴不风，夕帆和雁正浮空。\n楼头客子杪秋后，日落君山元气中。\n北望可堪回白首，南游聊得看丹枫。\n翰林物色分留少，诗到巴陵还未工。"},
{"id": 403, "title": "花非花", "dynasty": "唐代", "author": "白居易", "content": "\n花非花，雾非雾。\n夜半来，天明去。\n来如春梦几多时？\n去似朝云无觅处。\n"},
{"id": 404, "title": "画堂春·一生一代一双人", "dynasty": "清代", "author": "纳兰性德", "content": "\n一生一代一双人，争教两处销魂。\n相思相望不相亲，天为谁春。\n浆向蓝桥易乞，药成碧海难奔。\n若容相访饮牛津，相对忘贫。\n"},
{"id": 405, "title": "清平乐·别来春半", "dynasty": "五代", "author": "李煜", "content": "\n别来春半，触目柔肠断。砌下落梅如雪乱，拂了一身还满。(\n肠断 一作：愁肠断)\n雁来音信无凭，路遥归梦难成。离恨恰如春草，更行更远还生。\n"},
{"id": 406, "title": "月夜", "dynasty": "唐代", "author": "杜甫", "content": "\n今夜鄜州月，闺中只独看。遥怜小儿女，未解忆长安。 \n香雾云鬟湿，清辉玉臂寒。何时倚虚幌，双照泪痕干。\n"},
{"id": 407, "title": "十五夜望月寄杜郎中", "dynasty": "唐代", "author": "王建", "content": "\n中庭地白树栖鸦，冷露无声湿桂花。\n今夜月明人尽望，不知秋思落谁家。\n"},
{"id": 408, "title": "寻隐者不遇 / 孙革访羊尊师诗", "dynasty": "唐代", "author": "贾岛", "content": "\n松下问童子，言师采药去。\n只在此山中，云深不知处。\n"},
{"id": 409, "title": "临江仙·樱桃落尽春归去", "dynasty": "五代", "author": "李煜", "content": "\n樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。\n别巷寂寥人散后，望残烟草低迷。炉香闲袅凤凰儿，空持罗带，回首恨依依。\n"},
{"id": 410, "title": "破阵子·四十年来家国", "dynasty": "五代", "author": "李煜", "content": "\n四十年来家国，三千里地山河。凤阁龙楼连霄汉，玉树琼枝作烟萝，几曾识干戈？\n一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。\n"},
{"id": 411, "title": "临安春雨初霁", "dynasty": "宋代", "author": "陆游", "content": "世味年来薄似纱，谁令骑马客京华。\n小楼一夜听春雨，深巷明朝卖杏花。\n矮纸斜行闲作草，晴窗细乳戏分茶。\n素衣莫起风尘叹，犹及清明可到家。"},
{"id": 412, "title": "卷耳", "dynasty": "先秦", "author": "佚名", "content": "\n采采卷耳，不盈顷筐。嗟我怀人，寘彼周行。(寘 通：置)\n陟彼崔嵬，我马虺隤。我姑酌彼金罍，维以不永怀。\n陟彼高冈，我马玄黄。我姑酌彼兕觥，维以不永伤。\n陟彼砠矣，我马瘏矣，我仆痡矣，云何吁矣。\n"},
{"id": 413, "title": "虞美人·风回小院庭芜绿", "dynasty": "五代", "author": "李煜", "content": "\n风回小院庭芜绿，柳眼春相续。凭阑半日独无言，依旧竹声新月似当年。\n笙歌未散尊罍在，池面冰初解。烛明香暗画堂深，满鬓青霜残雪思难任。\n"},
{"id": 414, "title": "出塞二首", "dynasty": "唐代", "author": "王昌龄", "content": "秦时明月汉时关，万里长征人未还。\n但使龙城飞将在，不教胡马度阴山。\n骝马新跨白玉鞍，战罢沙场月色寒。\n城头铁鼓声犹振，匣里金刀血未干。"},
{"id": 415, "title": "观猎", "dynasty": "唐代", "author": "王维", "content": "\n风劲角弓鸣，将军猎渭城。\n草枯鹰眼疾，雪尽马蹄轻。\n忽过新丰市，还归细柳营。\n回看射雕处，千里暮云平。\n"},
{"id": 416, "title": "点绛唇·蹴罢秋千", "dynasty": "宋代", "author": "李清照", "content": "\n蹴罢秋千，起来慵整纤纤手。露浓花瘦，薄汗轻衣透。\n见客入来，袜刬金钗溜。和羞走，倚门回首，却把青梅嗅。\n"},
{"id": 417, "title": "南歌子词二首 / 新添声杨柳枝词", "dynasty": "唐代", "author": "温庭筠", "content": "一尺深红胜曲尘，天生旧物不如新。(胜曲尘 一作：蒙曲尘)\n合欢桃核终堪恨，里许元来别有人。\n井底点灯深烛伊，共郎长行莫围棋。\n玲珑骰子安红豆，入骨相思知不知。 "},
{"id": 418, "title": "夜宿山寺", "dynasty": "唐代", "author": "李白", "content": "\n危楼高百尺，手可摘星辰。\n不敢高声语，恐惊天上人。\n"},
{"id": 419, "title": "八月十五日夜湓亭望月", "dynasty": "唐代", "author": "白居易", "content": "\n昔年八月十五夜，曲江池畔杏园边。\n今年八月十五夜，湓浦沙头水馆前。\n西北望乡何处是，东南见月几回圆。\n昨风一吹无人会，今夜清光似往年。\n"},
{"id": 420, "title": "登楼", "dynasty": "唐代", "author": "杜甫", "content": "\n花近高楼伤客心，万方多难此登临。\n锦江春色来天地，玉垒浮云变古今。\n北极朝廷终不改，西山寇盗莫相侵。\n可怜后主还祠庙，日暮聊为《梁甫吟》。(梁甫 一作：梁父)\n"},
{"id": 421, "title": "行行重行行", "dynasty": "两汉", "author": "佚名", "content": "行行重行行，与君生别离。\n相去万余里，各在天一涯。\n道路阻且长，会面安可知？\n胡马依北风，越鸟巢南枝。\n相去日已远，衣带日已缓。\n浮云蔽白日，游子不顾返。\n思君令人老，岁月忽已晚。\n弃捐勿复道，努力加餐饭。"},
{"id": 422, "title": "渡汉江", "dynasty": "唐代", "author": "宋之问", "content": "\n岭外音书断，经冬复历春。\n近乡情更怯，不敢问来人。\n"},
{"id": 423, "title": "夏日田园杂兴·其七", "dynasty": "宋代", "author": "范成大", "content": "昼出耘田夜绩麻，村庄儿女各当家。\n童孙未解供耕织，也傍桑阴学种瓜。"},
{"id": 424, "title": "上元夜六首·其一", "dynasty": "唐代", "author": "崔液", "content": "\n玉漏银壶且莫催，铁关金锁彻明开。\n谁家见月能闲坐？何处闻灯不看来？\n"},
{"id": 425, "title": "不第后赋菊", "dynasty": "唐代", "author": "黄巢", "content": "\n待到秋来九月八，我花开后百花杀。\n冲天香阵透长安，满城尽带黄金甲。\n"},
{"id": 426, "title": "回乡偶书二首", "dynasty": "唐代", "author": "贺知章", "content": "少小离家老大回，乡音无改鬓毛衰。(无改 一作：未改/难改)\n儿童相见不相识，笑问客从何处来。\n离别家乡岁月多，近来人事半消磨。\n惟有门前镜湖水，春风不改旧时波。"},
{"id": 427, "title": "海棠", "dynasty": "宋代", "author": "苏轼", "content": "\n东风袅袅泛崇光，香雾空蒙月转廊。\n只恐夜深花睡去，故烧高烛照红妆。\n"},
{"id": 428, "title": "走马川行奉送出师西征 / 走马川行奉送封大夫出师西征", "dynasty": "唐代", "author": "岑参", "content": "\n君不见走马川行雪海边，平沙莽莽黄入天。 \n轮台九月风夜吼，一川碎石大如斗，随风满地石乱走。 \n匈奴草黄马正肥，金山西见烟尘飞，汉家大将西出师。 \n将军金甲夜不脱，半夜军行戈相拨，风头如刀面如割。 \n马毛带雪汗气蒸，五花连钱旋作冰，幕中草檄砚水凝。 \n虏骑闻之应胆慑，料知短兵不敢接，车师西门伫献捷。\n"},
{"id": 429, "title": "孟母三迁", "dynasty": "两汉", "author": "刘向", "content": "\n　　邹孟轲母，号孟母。其舍近墓。孟子之少时，嬉游为墓间之事。孟母曰：“此非吾所以居处子。”乃去，舍市旁。其嬉游为贾人炫卖之事。孟母又曰：“此非吾所以处吾子也。”复徙居学宫之旁。其嬉游乃设俎豆，揖让进退。孟母曰：“真可以处居子矣。”遂居。及孟子长，学六艺，卒成大儒之名。君子谓孟母善以渐化。\n"},
{"id": 430, "title": "送灵澈上人", "dynasty": "唐代", "author": "刘长卿", "content": "\n苍苍竹林寺，杳杳钟声晚。\n荷笠带斜阳，青山独归远。(斜阳 一作：夕阳)\n"},
{"id": 431, "title": "揠苗助长", "dynasty": "先秦", "author": "佚名", "content": "\n　　宋人有闵其苗之不长而揠之者，芒芒然归，谓其人曰：“今日病矣！予助苗长矣！”其子趋而往视之，苗则槁矣。天下之不助苗长者寡矣。以为无益而舍之者，不耘苗者也；助之长者，揠苗者也，非徒无益，而又害之。(闵 通：悯)\n"},
{"id": 432, "title": "赠卫八处士", "dynasty": "唐代", "author": "杜甫", "content": "人生不相见，动如参与商。\n今夕复何夕，共此灯烛光。\n少壮能几时，鬓发各已苍。\n访旧半为鬼，惊呼热中肠。\n焉知二十载，重上君子堂。\n昔别君未婚，儿女忽成行。\n怡然敬父执，问我来何方。\n问答未及已，儿女罗酒浆。\n夜雨剪春韭，新炊间黄粱。\n主称会面难，一举累十觞。\n十觞亦不醉，感子故意长。\n明日隔山岳，世事两茫茫。"},
{"id": 433, "title": "小重山·昨夜寒蛩不住鸣", "dynasty": "宋代", "author": "岳飞", "content": "\n昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。\n白首为功名。旧山松竹老，阻归程。欲将心事付瑶琴。知音少，弦断有谁听。\n"},
{"id": 434, "title": "临江仙·送钱穆父", "dynasty": "宋代", "author": "苏轼", "content": "\n一别都门三改火，天涯踏尽红尘。依然一笑作春温。无波真古井，有节是秋筠。\n惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊 通：樽)\n"},
{"id": 435, "title": "浪淘沙·把酒祝东风", "dynasty": "宋代", "author": "欧阳修", "content": "\n把酒祝东风，且共从容。垂杨紫陌洛城东。总是当时携手处，游遍芳丛。\n聚散苦匆匆，此恨无穷。今年花胜去年红。可惜明年花更好，知与谁同？\n"},
{"id": 436, "title": "游褒禅山记", "dynasty": "宋代", "author": "王安石", "content": "　　褒禅山亦谓之华山，唐浮图慧褒始舍于其址，而卒葬之；以故其后名之曰“褒禅”。今所谓慧空禅院者，褒之庐冢也。距其院东五里，所谓华山洞者，以其乃华山之阳名之也。距洞百余步，有碑仆道，其文漫灭，独其为文犹可识曰“花山”。今言“华”如“华实”之“华”者，盖音谬也。\n　　其下平旷，有泉侧出，而记游者甚众，所谓前洞也。由山以上五六里，有穴窈然，入之甚寒，问其深，则其好游者不能穷也，谓之后洞。余与四人拥火以入，入之愈深，其进愈难，而其见愈奇。有怠而欲出者，曰：“不出，火且尽。”遂与之俱出。盖余所至，比好游者尚不能十一，然视其左右，来而记之者已少。盖其又深，则其至又加少矣。方是时，余之力尚足以入，火尚足以明也。既其出，则或咎其欲出者，而余亦悔其随之，而不得极夫游之乐也。\n　　于是余有叹焉。古人之观于天地、山川、草木、虫鱼、鸟兽，往往有得，以其求思之深而无不在也。夫夷以近，则游者众；险以远，则至者少。而世之奇伟、瑰怪，非常之观，常在于险远，而人之所罕至焉，故非有志者不能至也。有志矣，不随以止也，然力不足者，亦不能至也。有志与力，而又不随以怠，至于幽暗昏惑而无物以相之，亦不能至也。然力足以至焉，于人为可讥，而在己为有悔；尽吾志也而不能至者，可以无悔矣，其孰能讥之乎？此余之所得也！\n　　余于仆碑，又以悲夫古书之不存，后世之谬其传而莫能名者，何可胜道也哉！此所以学者不可以不深思而慎取之也。\n　　四人者：庐陵萧君圭君玉，长乐王回深父，余弟安国平父、安上纯父。\n　　至和元年七月某日，临川王某记。"},
{"id": 437, "title": "早寒江上有怀 / 早寒有怀", "dynasty": "唐代", "author": "孟浩然", "content": "\n木落雁南度，北风江上寒。\n我家襄水曲，遥隔楚云端。\n乡泪客中尽，孤帆天际看。(孤帆 一作：归帆)\n迷津欲有问，平海夕漫漫。\n"},
{"id": 438, "title": "静女", "dynasty": "先秦", "author": "佚名", "content": "\n静女其姝，俟我于城隅。爱而不见，搔首踟蹰。\n静女其娈，贻我彤管。彤管有炜，说怿女美。\n自牧归荑，洵美且异。匪女之为美，美人之贻。\n"},
{"id": 439, "title": "卖油翁", "dynasty": "宋代", "author": "欧阳修", "content": "　　陈康肃公善射，当世无双 ，公亦以此自矜。尝射于家圃，有卖油翁释担而立，睨之，久而不去。见其发矢十中八九，但微颔之。\n　　康肃问曰：“汝亦知射乎？吾射不亦精乎？”翁曰：“无他， 但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。\n　　此与庄生所谓解牛斫轮者何异？"},
{"id": 440, "title": "伯牙绝弦", "dynasty": "未知", "author": "佚名", "content": "\n　　伯牙善鼓琴，钟子期善听。伯牙鼓琴，志在高山，钟子期曰：“善哉，峨峨兮若泰山！”志在流水，钟子期曰：“善哉，洋洋兮若江河！”伯牙所念，钟子期必得之。子期死，伯牙谓世再无知音，乃破琴绝弦，终身不复鼓。\n"},
{"id": 441, "title": "正月十五夜灯", "dynasty": "唐代", "author": "张祜", "content": "\n千门开锁万灯明，正月中旬动地京。\n三百内人连袖舞，一时天上著词声。\n"},
{"id": 442, "title": "玉楼春·尊前拟把归期说", "dynasty": "宋代", "author": "欧阳修", "content": "\n尊前拟把归期说，欲语春容先惨咽。人生自是有情痴，此恨不关风与月。\n离歌且莫翻新阕，一曲能教肠寸结。直须看尽洛城花，始共春风容易别。\n"},
{"id": 443, "title": "山坡羊·骊山怀古", "dynasty": "元代", "author": "张养浩", "content": "\n骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚，赢，都变做了土；输，都变做了土。\n"},
{"id": 444, "title": "春夜宴桃李园序 / 春夜宴从弟桃花园序", "dynasty": "唐代", "author": "李白", "content": "　　夫天地者，万物之逆旅也；光阴者，百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。(桃花 一作：桃李)"},
{"id": 445, "title": "菩萨蛮·人人尽说江南好", "dynasty": "唐代", "author": "韦庄", "content": "\n人人尽说江南好，游人只合江南老。春水碧于天，画船听雨眠。\n垆边人似月，皓腕凝霜雪。未老莫还乡，还乡须断肠。\n"},
{"id": 446, "title": "山园小梅二首", "dynasty": "宋代", "author": "林逋", "content": "众芳摇落独暄妍，占尽风情向小园。\n疏影横斜水清浅，暗香浮动月黄昏。\n霜禽欲下先偷眼，粉蝶如知合断魂。\n幸有微吟可相狎，不须檀板共金樽。\n剪绡零碎点酥乾，向背稀稠画亦难。\n日薄从甘春至晚，霜深应怯夜来寒。\n澄鲜只共邻僧惜，冷落犹嫌俗客看。\n忆着江南旧行路，酒旗斜拂堕吟鞍。"},
{"id": 447, "title": "早梅", "dynasty": "唐代", "author": "张谓", "content": "\n一树寒梅白玉条，迥临村路傍溪桥。(村路 一作：林村)\n不知近水花先发，疑是经冬雪未销。\n"},
{"id": 448, "title": "蝶恋花·泪湿罗衣脂粉满", "dynasty": "宋代", "author": "李清照", "content": "\n泪湿罗衣脂粉满，四叠阳关，唱到千千遍。人道山长水又断，萧萧微雨闻孤馆。\n惜别伤离方寸乱，忘了临行，酒盏深和浅。好把音书凭过雁，东莱不似蓬莱远。\n"},
{"id": 449, "title": "鹧鸪天·送人", "dynasty": "宋代", "author": "辛弃疾", "content": "\n唱彻《阳关》泪未干，功名馀事且加餐。浮天水送无穷树，带雨云埋一半山。\n今古恨，几千般，只应离合是悲欢？江头未是风波恶，别有人间行路难！\n"},
{"id": 450, "title": "行路难三首", "dynasty": "唐代", "author": "李白", "content": "金樽清酒斗十千，玉盘珍羞直万钱。\n停杯投箸不能食，拔剑四顾心茫然。\n欲渡黄河冰塞川，将登太行雪满山。\n闲来垂钓碧溪上，忽复乘舟梦日边。\n行路难！行路难！多歧路，今安在？\n长风破浪会有时，直挂云帆济沧海。\n大道如青天，我独不得出。 \n羞逐长安社中儿，赤鸡白雉赌梨栗。\n弹剑作歌奏苦声，曳裾王门不称情。\n淮阴市井笑韩信，汉朝公卿忌贾生。\n君不见昔时燕家重郭隗，拥篲折节无嫌猜。\n剧辛乐毅感恩分，输肝剖胆效英才。\n昭王白骨萦蔓草，谁人更扫黄金台？\n行路难，归去来！\n有耳莫洗颍川水，有口莫食首阳蕨。\n含光混世贵无名，何用孤高比云月？\n吾观自古贤达人，功成不退皆殒身。\n子胥既弃吴江上，屈原终投湘水滨。\n陆机雄才岂自保？李斯税驾苦不早。\n华亭鹤唳讵可闻？上蔡苍鹰何足道？\n君不见吴中张翰称达生，秋风忽忆江东行。\n且乐生前一杯酒，何须身后千载名？ "},
{"id": 451, "title": "鹤冲天·黄金榜上", "dynasty": "宋代", "author": "柳永", "content": "\n黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。\n烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！\n"},
{"id": 452, "title": "寄扬州韩绰判官", "dynasty": "唐代", "author": "杜牧", "content": "\n青山隐隐水迢迢，秋尽江南草未凋。\n二十四桥明月夜，玉人何处教吹箫？\n"},
{"id": 453, "title": "秦风·无衣", "dynasty": "先秦", "author": "佚名", "content": "岂曰无衣？与子同袍。王于兴师，修我戈矛。与子同仇！\n岂曰无衣？与子同泽。王于兴师，修我矛戟。与子偕作！\n岂曰无衣？与子同裳。王于兴师，修我甲兵。与子偕行！"},
{"id": 454, "title": "蜀中九日 / 九日登高", "dynasty": "唐代", "author": "王勃", "content": "\n九月九日望乡台，他席他乡送客杯。 \n人情已厌南中苦，鸿雁那从北地来。\n"},
{"id": 455, "title": "屈原塔", "dynasty": "宋代", "author": "苏轼", "content": "\n楚人悲屈原，千载意未歇。\n精魂飘何处，父老空哽咽。\n至今沧江上，投饭救饥渴。\n遗风成竞渡，哀叫楚山裂。\n屈原古壮士，就死意甚烈。\n世俗安得知，眷眷不忍决。\n南宾旧属楚，山上有遗塔。\n应是奉佛人，恐子就沦灭。\n此事虽无凭，此意固已切。\n古人谁不死，何必较考折。\n名声实无穷，富贵亦暂热。\n大夫知此理，所以持死节。\n"},
{"id": 456, "title": "山市", "dynasty": "清代", "author": "蒲松龄", "content": "　　奂山山市，邑八景之一也，然数年恒不一见。孙公子禹年与同人饮楼上，忽见山头有孤塔耸起，高插青冥，相顾惊疑，念近中无此禅院。无何，见宫殿数十所，碧瓦飞甍，始悟为山市。未几，高垣睥睨，连亘六七里，居然城郭矣。中有楼若者，堂若者，坊若者，历历在目，以亿万计。忽大风起，尘气莽莽然，城市依稀而已。既而风定天清，一切乌有，惟危楼一座，直接霄汉。楼五架，窗扉皆洞开；一行有五点明处，楼外天也。\n　　层层指数，楼愈高，则明渐少。数至八层，裁如星点。又其上，则黯然缥缈，不可计其层次矣。而楼上人往来屑屑，或凭或立，不一状。逾时，楼渐低，可见其顶；又渐如常楼；又渐如高舍；倏忽如拳如豆，遂不可见。\n　　又闻有早行者，见山上人烟市肆，与世无别，故又名“鬼市”云。"},
{"id": 457, "title": "春日偶成", "dynasty": "宋代", "author": "程颢", "content": "\n云淡风轻近午天，傍花随柳过前川。\n时人不识余心乐，将谓偷闲学少年。\n"},
{"id": 458, "title": "一剪梅·舟过吴江", "dynasty": "宋代", "author": "蒋捷", "content": "\n一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡 一作：度。桥 一作：娇）\n何日归家洗客袍？银字笙调，心字香烧。流光容易把人抛，红了樱桃，绿了芭蕉。\n"},
{"id": 459, "title": "观书", "dynasty": "明代", "author": "于谦", "content": "\n书卷多情似故人，晨昏忧乐每相亲。\n眼前直下三千字，胸次全无一点尘。\n活水源流随处满，东风花柳逐时新。\n金鞍玉勒寻芳客，未信我庐别有春。\n"},
{"id": 460, "title": "菩提偈", "dynasty": "唐代", "author": "惠能", "content": "菩提本无树，明镜亦非台。\n佛性常清净，何处有尘埃！\n心是菩提树，身为明镜台。\n明镜本清净，何处染尘埃！\n菩提本无树，明镜亦非台。\n本来无一物，何处惹尘埃！\n菩提只向心觅，何劳向外求玄？\n听说依此修行，西方只在目前！"},
{"id": 461, "title": "鹧鸪天·彩袖殷勤捧玉钟", "dynasty": "宋代", "author": "晏几道", "content": "\n彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。\n从别后，忆相逢，几回魂梦与君同。今宵剩把银釭照，犹恐相逢是梦中。\n"},
{"id": 462, "title": "秋风辞", "dynasty": "两汉", "author": "刘彻", "content": "\n秋风起兮白云飞，草木黄落兮雁南归。\n兰有秀兮菊有芳，怀佳人兮不能忘。\n泛楼船兮济汾河，横中流兮扬素波。\n箫鼓鸣兮发棹歌，欢乐极兮哀情多。\n少壮几时兮奈老何！\n"},
{"id": 463, "title": "除夜太原寒甚", "dynasty": "明代", "author": "于谦", "content": "\n寄语天涯客，轻寒底用愁。\n春风来不远，只在屋东头。\n"},
{"id": 464, "title": "鹧鸪天·桂花", "dynasty": "宋代", "author": "李清照", "content": "\n暗淡轻黄体性柔，情疏迹远只香留。何须浅碧深红色，自是花中第一流。(\n红 一作：轻)\n梅定妒，菊应羞，画阑开处冠中秋。骚人可煞无情思，何事当年不见收。(阑 通：栏)\n"},
{"id": 465, "title": "国风·卫风·木瓜", "dynasty": "先秦", "author": "佚名", "content": "\n投我以木瓜，报之以琼琚。匪报也，永以为好也！\n投我以木桃，报之以琼瑶。匪报也，永以为好也！\n投我以木李，报之以琼玖。匪报也，永以为好也！\n"},
{"id": 466, "title": "忆江南三首", "dynasty": "唐代", "author": "白居易", "content": "江南好，风景旧曾谙；日出江花红胜火，春来江水绿如蓝。能不忆江南？\n江南忆，最忆是杭州；山寺月中寻桂子，郡亭枕上看潮头。何日更重游！\n江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！"},
{"id": 467, "title": "和张仆射塞下曲·其三", "dynasty": "唐代", "author": "卢纶", "content": "\n月黑雁飞高，单于夜遁逃。\n欲将轻骑逐，大雪满弓刀。\n"},
{"id": 468, "title": "正月十五夜", "dynasty": "唐代", "author": "苏味道", "content": "\n火树银花合，星桥铁锁开。\n暗尘随马去，明月逐人来。\n游伎皆秾李，行歌尽落梅。\n金吾不禁夜，玉漏莫相催。\n"},
{"id": 469, "title": "马诗二十三首·其五", "dynasty": "唐代", "author": "李贺", "content": "\n大漠沙如雪，燕山月似钩。\n何当金络脑，快走踏清秋。\n"},
{"id": 470, "title": "玉楼春·春景", "dynasty": "宋代", "author": "宋祁", "content": "\n东城渐觉风光好。縠皱波纹迎客棹。绿杨烟外晓寒轻，红杏枝头春意闹。\n浮生长恨欢娱少。肯爱千金轻一笑。为君持酒劝斜阳，且向花间留晚照。\n"},
{"id": 471, "title": "夸父逐日", "dynasty": "先秦", "author": "佚名", "content": "　　夸父与日逐走，入日；渴，欲得饮，饮于河、渭；河、渭不足，北饮大泽。未至，道渴而死。弃其杖，化为邓林。 "},
{"id": 472, "title": "端午即事", "dynasty": "宋代", "author": "文天祥", "content": "\n五月五日午，赠我一枝艾。 故人不可见，新知万里外。\n丹心照夙昔，鬓发日已改。 我欲从灵均，三湘隔辽海。\n"},
{"id": 473, "title": "秋浦歌十七首·其十四", "dynasty": "唐代", "author": "李白", "content": "\n炉火照天地，红星乱紫烟。\n赧郎明月夜，歌曲动寒川。\n"},
{"id": 474, "title": "送别", "dynasty": "唐代", "author": "王之涣", "content": "\n杨柳东风树，青青夹御河。\n近来攀折苦，应为别离多。\n"},
{"id": 475, "title": "苏幕遮·燎沉香", "dynasty": "宋代", "author": "周邦彦", "content": "\n燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。\n故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。\n"},
{"id": 476, "title": "一毛不拔", "dynasty": "魏晋", "author": "邯郸淳", "content": "\n一猴死，见冥王，求转人身。王曰：“既欲做人，须将毛尽拔去。”即唤夜叉拔之。方拔一根，猴不胜痛叫。王笑曰：“看你一毛不拔，如何做人？”\n"},
{"id": 477, "title": "从军行七首", "dynasty": "唐代", "author": "王昌龄", "content": "烽火城西百尺楼，黄昏独上海风秋。(独上 一作：独坐)\n更吹羌笛关山月，无那金闺万里愁。\n琵琶起舞换新声，总是关山旧别情。\n撩乱边愁听不尽，高高秋月照长城。\n关城榆叶早疏黄，日暮云沙古战场。\n表请回军掩尘骨，莫教兵士哭龙荒。\n青海长云暗雪山，孤城遥望玉门关。\n黄沙百战穿金甲，不破楼兰终不还。\n大漠风尘日色昏，红旗半卷出辕门。\n前军夜战洮河北，已报生擒吐谷浑。\n胡瓶落膊紫薄汗，碎叶城西秋月团。\n明敕星驰封宝剑，辞君一夜取楼兰。\n玉门山嶂几千重，山北山南总是烽。\n人依远戍须看火，马踏深山不见踪。"},
{"id": 478, "title": "鸿门宴", "dynasty": "两汉", "author": "司马迁", "content": "　　沛公军霸上，未得与项羽相见。沛公左司马曹无伤使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五彩，此天子气也。急击勿失！”\n　　楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”\n　　良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：‘距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之；今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。\n　　沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得復见将军于此。今者有小人之言，令将军与臣有郤……”项王曰：“此沛公左司马曹无伤言之；不然，籍何以至此。”项王即日因留沛公与饮。项王、项伯东向坐，亚父南向坐。亚父者，范增也。沛公北向坐，张良西向侍。范增数目项王，举所佩玉玦以示之者三，项王默然不应。范增起，出召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。\n　　于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士，赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能復饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：‘先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人。此亡秦之续耳，窃为大王不取也！”项王未有以应，曰：“坐。”樊哙从良坐。\n　　坐须臾，沛公起如厕，因招樊哙出。沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。”\n　　沛公已去，间至军中。张良入谢，曰：“沛公不胜桮杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者，必沛公也。吾属今为之虏矣！”\n　　沛公至军，立诛杀曹无伤。 "},
{"id": 479, "title": "兵车行", "dynasty": "唐代", "author": "杜甫", "content": "\n车辚辚，马萧萧，行人弓箭各在腰。\n耶娘妻子走相送，尘埃不见咸阳桥。(\n娘 一作：“爷”)\n牵衣顿足拦道哭，哭声直上干云霄。\n道旁过者问行人，行人但云点行频。\n或从十五北防河，便至四十西营田。\n去时里正与裹头，归来头白还戍边。\n边庭流血成海水，武皇开边意未已。\n君不闻汉家山东二百州，千村万落生荆杞。\n纵有健妇把锄犁，禾生陇亩无东西。\n况复秦兵耐苦战，被驱不异犬与鸡。\n长者虽有问，役夫敢申恨？\n且如今年冬，未休关西卒。\n县官急索租，租税从何出？\n信知生男恶，反是生女好。\n生女犹得嫁比邻，生男埋没随百草。\n君不见，青海头，古来白骨无人收。\n新鬼烦冤旧鬼哭，天阴雨湿声啾啾！\n"},
{"id": 480, "title": "黔之驴", "dynasty": "唐代", "author": "柳宗元", "content": "　　黔无驴，有好事者船载以入。至则无可用，放之山下。虎见之，庞然大物也，以为神，蔽林间窥之。稍出近之，慭慭然，莫相知。\n　　他日，驴一鸣，虎大骇，远遁；以为且噬己也，甚恐。然往来视之，觉无异能者；益习其声，又近出前后，终不敢搏。稍近，益狎，荡倚冲冒。驴不胜怒，蹄之。虎因喜，计之曰：“技止此耳！”因跳踉大?，断其喉，尽其肉，乃去。\n　　噫！形之庞也类有德，声之宏也类有能。向不出其技，虎虽猛，疑畏，卒不敢取。今若是焉，悲夫！"},
{"id": 481, "title": "长相思·汴水流", "dynasty": "唐代", "author": "白居易", "content": "\n汴水流，泗水流，流到瓜州古渡头。吴山点点愁。\n思悠悠，恨悠悠，恨到归时方始休。月明人倚楼。\n"},
{"id": 482, "title": "后赤壁赋", "dynasty": "宋代", "author": "苏轼", "content": "　　是岁十月之望，步自雪堂，将归于临皋。二客从予过黄泥之坂。霜露既降，木叶尽脱， 人影在地，仰见明月，顾而乐之，行歌相答。已而叹曰：“有客无酒，有酒无肴，月白风 清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒 乎？”归而谋诸妇。妇曰：“我有斗酒，藏之久矣，以待子不时之需。”于是携酒与鱼，复 游于赤壁之下。江流有声，断岸千尺；山高月小，水落石出。曾日月之几何，而江山不可复 识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽 宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而 恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有 孤鹤，横江东来。翅如车轮，玄裳缟衣，戛然长鸣，掠予舟而西也。 \n　　须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐 乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也 邪？”道士顾笑，予亦惊寤。开户视之，不见其处。 "},
{"id": 483, "title": "愚人食盐", "dynasty": "南北朝", "author": "僧伽斯那", "content": "\n　　昔有愚人，至于他家。主人与食，嫌淡无味。主人闻已，更为益盐。既得盐美，便自念言：“所以美者，缘有盐故。少有尚尔，况复多也？”愚人无智，便空食盐。食已口爽，反为其患。\n"},
{"id": 484, "title": "贾生", "dynasty": "唐代", "author": "李商隐", "content": "\n宣室求贤访逐臣，贾生才调更无伦。\n可怜夜半虚前席，不问苍生问鬼神。\n"},
{"id": 485, "title": "登科后", "dynasty": "唐代", "author": "孟郊", "content": "\n昔日龌龊不足夸，今朝放荡思无涯。 \n春风得意马蹄疾，一日看尽长安花。\n"},
{"id": 486, "title": "蝶恋花·春暮", "dynasty": "五代", "author": "李煜", "content": "遥夜亭皋闲信步。才过清明，渐觉伤春暮。数点雨声风约住。朦胧淡月云来去。\n桃杏依稀香暗渡。谁在秋千，笑里轻轻语。一寸相思千万绪。人间没个安排处。"},
{"id": 487, "title": "杂诗", "dynasty": "魏晋", "author": "陶渊明", "content": "\n人生无根蒂，飘如陌上尘。\n分散逐风转，此已非常身。\n落地为兄弟，何必骨肉亲！\n得欢当作乐，斗酒聚比邻。\n盛年不重来，一日难再晨。\n及时当勉励，岁月不待人。\n"},
{"id": 488, "title": "别云间", "dynasty": "明代", "author": "夏完淳", "content": "\n三年羁旅客，今日又南冠。\n无限山河泪，谁言天地宽！(山河 一作：河山)\n已知泉路近，欲别故乡难。\n毅魄归来日，灵旗空际看。\n"},
{"id": 489, "title": "赠荷花", "dynasty": "唐代", "author": "李商隐", "content": "世间花叶不相伦，花入金盆叶作尘。\n惟有绿荷红菡萏，卷舒开合任天真。\n此花此叶常相映，翠减红衰愁杀人。(常相映 一作：长相映) "},
{"id": 490, "title": "春宵", "dynasty": "宋代", "author": "苏轼", "content": "\n春宵一刻值千金，花有清香月有阴。\n歌管楼台声细细，秋千院落夜沉沉。\n"},
{"id": 491, "title": "清明夜", "dynasty": "唐代", "author": "白居易", "content": "\n好风胧月清明夜，碧砌红轩刺史家。 \n独绕回廊行复歇，遥听弦管暗看花。\n"},
{"id": 492, "title": "夜上受降城闻笛", "dynasty": "唐代", "author": "李益", "content": "\n回乐峰前沙似雪，受降城外月如霜。(回乐\n 一作：回乐\n）\n不知何处吹芦管，一夜征人尽望乡。\n"},
{"id": 493, "title": "春思", "dynasty": "唐代", "author": "李白", "content": "\n燕草如碧丝，秦桑低绿枝。\n当君怀归日，是妾断肠时。 \n春风不相识，何事入罗帏。\n"},
{"id": 494, "title": "凉州词二首", "dynasty": "唐代", "author": "王翰", "content": "葡萄美酒夜光杯，欲饮琵琶马上催。\n醉卧沙场君莫笑，古来征战几人回?\n秦中花鸟已应阑，塞外风沙犹自寒。\n夜听胡笳折杨柳，教人意气忆长安。"},
{"id": 495, "title": "临江仙·寒柳", "dynasty": "清代", "author": "纳兰性德", "content": "\n飞絮飞花何处是，层冰积雪摧残，疏疏一树五更寒。爱他明月好，憔悴也相关。\n最是繁丝摇落后，转教人忆春山。湔裙梦断续应难。西风多少恨，吹不散眉弯。\n"},
{"id": 496, "title": "塞下曲六首·其一", "dynasty": "唐代", "author": "李白", "content": "\n五月天山雪，无花只有寒。\n笛中闻折柳，春色未曾看。\n晓战随金鼓，宵眠抱玉鞍。\n愿将腰下剑，直为斩楼兰。\n"},
{"id": 497, "title": "菩萨蛮·平林漠漠烟如织", "dynasty": "唐代", "author": "李白", "content": "\n平林漠漠烟如织，寒山一带伤心碧。暝色入高楼，有人楼上愁。\n玉阶空伫立，宿鸟归飞急。何处是归程？长亭连短亭。(连短亭 一作：更短亭)\n"},
{"id": 498, "title": "庄子与惠子游于濠梁", "dynasty": "先秦", "author": "佚名", "content": "\n庄子与惠子游于濠梁之上。庄子曰：“鯈鱼出游从容，是鱼之乐也。”惠子曰：“子非鱼，安知鱼之乐？”庄子曰：“子非我，安知我不知鱼之乐？”惠子曰：“我非子，固不知子矣；子固非鱼也，子之不知鱼之乐全矣！”庄子曰：“请循其本。子曰‘汝安知鱼乐’云者，既已知吾知之而问我。我知之濠上也。”\n"},
{"id": 499, "title": "秋词二首", "dynasty": "唐代", "author": "刘禹锡", "content": "自古逢秋悲寂寥，我言秋日胜春朝。\n晴空一鹤排云上，便引诗情到碧霄。\n山明水净夜来霜，数树深红出浅黄。\n试上高楼清入骨，岂如春色嗾人狂。"},
{"id": 500, "title": "一剪梅·中秋元月", "dynasty": "宋代", "author": "辛弃疾", "content": "\n忆对中秋丹桂丛，花也杯中，月也杯中。今宵楼上一尊同，云湿纱窗，雨湿纱窗。(月也杯中 一作：月在杯中)\n浑欲乘风问化工，路也难通，信也难通。满堂唯有烛花红，歌且从容，杯且从容。\n"},
{"id": 501, "title": "别老母", "dynasty": "清代", "author": "黄景仁", "content": "\n搴帷拜母河梁去，白发愁看泪眼枯。\n惨惨柴门风雪夜，此时有子不如无。\n"},
{"id": 502, "title": "雪梅·其二", "dynasty": "宋代", "author": "卢梅坡", "content": "\n有梅无雪不精神，有雪无诗俗了人。\n日暮诗成天又雪，与梅并作十分春。\n"},
{"id": 503, "title": "牧童", "dynasty": "唐代", "author": "吕岩", "content": "\n草铺横野六七里，笛弄晚风三四声。\n归来饱饭黄昏后，不脱蓑衣卧月明。\n"},
{"id": 504, "title": "雨过山村", "dynasty": "唐代", "author": "王建", "content": "\n雨里鸡鸣一两家，竹溪村路板桥斜。\n妇姑相唤浴蚕去，闲看中庭栀子花。(闲看 一作：闲着)\n"},
{"id": 505, "title": "李凭箜篌引", "dynasty": "唐代", "author": "李贺", "content": "\n吴丝蜀桐张高秋，空山凝云颓不流。\n江娥啼竹素女愁，李凭中国弹箜篌。\n昆山玉碎凤凰叫，芙蓉泣露香兰笑。\n十二门前融冷光，二十三丝动紫皇。\n女娲炼石补天处，石破天惊逗秋雨。\n梦入神山教神妪，老鱼跳波瘦蛟舞。\n吴质不眠倚桂树，露脚斜飞湿寒兔。\n"},
{"id": 506, "title": "南陵别儿童入京", "dynasty": "唐代", "author": "李白", "content": "\n白酒新熟山中归，黄鸡啄黍秋正肥。\n呼童烹鸡酌白酒，儿女嬉笑牵人衣。\n高歌取醉欲自慰，起舞落日争光辉。\n游说万乘苦不早，著鞭跨马涉远道。\n会稽愚妇轻买臣，余亦辞家西入秦。\n仰天大笑出门去，我辈岂是蓬蒿人。\n"},
{"id": 507, "title": "滕王阁诗", "dynasty": "唐代", "author": "王勃", "content": "\n滕王高阁临江渚，佩玉鸣鸾罢歌舞。\n画栋朝飞南浦云，珠帘暮卷西山雨。\n闲云潭影日悠悠，物换星移几度秋。\n阁中帝子今何在？槛外长江空自流。\n"},
{"id": 508, "title": "和端午", "dynasty": "宋代", "author": "张耒", "content": "\n竞渡深悲千载冤，忠魂一去讵能还。\n国亡身殒今何有，只留离骚在世间。\n"},
{"id": 509, "title": "十五夜观灯", "dynasty": "唐代", "author": "卢照邻", "content": "\n锦里开芳宴，兰缸艳早年。\n缛彩遥分地，繁光远缀天。 \n接汉疑星落，依楼似月悬。\n别有千金笑，来映九枝前。\n"},
{"id": 510, "title": "刻舟求剑 / 楚人涉江", "dynasty": "先秦", "author": "佚名", "content": "\n楚人有涉江者，其剑自舟中坠于水。遽契其舟，曰：“是吾剑之所从坠。”舟止，从其所契者入水求之。舟已行矣，而剑不行，求剑若此，不亦惑乎！\n"},
{"id": 511, "title": "晚春二首·其一", "dynasty": "唐代", "author": "韩愈", "content": "\n草树知春不久归，百般红紫斗芳菲。(草树 一作：草木)\n杨花榆荚无才思，惟解漫天作雪飞。\n"},
{"id": 512, "title": "九日齐山登高 / 九日齐安登高", "dynasty": "唐代", "author": "杜牧", "content": "\n江涵秋影雁初飞，与客携壶上翠微。\n尘世难逢开口笑，菊花须插满头归。\n但将酩酊酬佳节，不用登临恨落晖。\n古往今来只如此，牛山何必独霑衣。(霑 同：沾)\n"},
{"id": 513, "title": "河中石兽", "dynasty": "清代", "author": "纪昀", "content": "　　沧州南一寺临河干，山门圮于河，二石兽并沉焉。阅十余岁，僧募金重修，求石兽于水中，竟不可得。以为顺流下矣，棹数小舟，曳铁钯，寻十余里无迹。\n　　一讲学家设帐寺中，闻之笑曰：“尔辈不能究物理，是非木杮，岂能为暴涨携之去？乃石性坚重，沙性松浮，湮于沙上，渐沉渐深耳。沿河求之，不亦颠乎？”众服为确论。\n　　一老河兵闻之，又笑曰：“凡河中失石，当求之于上流。盖石性坚重，沙性松浮，水不能冲石，其反激之力，必于石下迎水处啮沙为坎穴，渐激渐深，至石之半，石必倒掷坎穴中。如是再啮，石又再转。转转不已，遂反溯流逆上矣。求之下流，固颠；求之地中，不更颠乎？”如其言，果得于数里外。然则天下之事，但知其一，不知其二者多矣，可据理臆断欤？(转转 一作：再转)"},
{"id": 514, "title": "梦李白二首·其二", "dynasty": "唐代", "author": "杜甫", "content": "\n浮云终日行，游子久不至。\n三夜频梦君，情亲见君意。\n告归常局促，苦道来不易。\n江湖多风波，舟楫恐失坠。\n出门搔白首，若负平生志。\n冠盖满京华，斯人独憔悴。\n孰云网恢恢，将老身反累。\n千秋万岁名，寂寞身后事。\n"},
{"id": 515, "title": "满江红·登黄鹤楼有感", "dynasty": "宋代", "author": "岳飞", "content": "\n遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁骑满郊畿，风尘恶。\n兵安在？膏锋锷。民安在？填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。\n"},
{"id": 516, "title": "踏莎行·郴州旅舍", "dynasty": "宋代", "author": "秦观", "content": "\n雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。 \n驿寄梅花，鱼传尺素。砌成此恨无重数。郴江幸自绕郴山，为谁流下潇湘去。\n"},
{"id": 517, "title": "放言五首·其三", "dynasty": "唐代", "author": "白居易", "content": "\n赠君一法决狐疑，不用钻龟与祝蓍。\n试玉要烧三日满，辨材须待七年期。\n周公恐惧流言日，王莽谦恭未篡时。\n向使当初身便死，一生真伪复谁知？\n"},
{"id": 518, "title": "赠别", "dynasty": "唐代", "author": "杜牧", "content": "\n多情却似总无情，唯觉樽前笑不成。\n蜡烛有心还惜别，替人垂泪到天明。\n"},
{"id": 519, "title": "题乌江亭", "dynasty": "唐代", "author": "杜牧", "content": "\n胜败兵家事不期，包羞忍耻是男儿。 \n江东子弟多才俊，卷土重来未可知。\n"},
{"id": 520, "title": "浣溪沙·闺情", "dynasty": "宋代", "author": "李清照", "content": "\n绣面芙蓉一笑开，斜飞宝鸭衬香腮。眼波才动被人猜。 \n一面风情深有韵，半笺娇恨寄幽怀。月移花影约重来。\n"},
{"id": 521, "title": "南园十三首·其五", "dynasty": "唐代", "author": "李贺", "content": "\n男儿何不带吴钩，收取关山五十州。\n请君暂上凌烟阁，若个书生万户侯？\n"},
{"id": 522, "title": "定风波·南海归赠王定国侍人寓娘", "dynasty": "宋代", "author": "苏轼", "content": "\n常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。\n万里归来颜愈少，微笑，笑时犹带岭梅香。试问岭南应不好，却道：此心安处是吾乡。\n"},
{"id": 523, "title": "芙蓉楼送辛渐二首", "dynasty": "唐代", "author": "王昌龄", "content": "寒雨连江夜入吴，平明送客楚山孤。(连江 一作：连天)\n洛阳亲友如相问，一片冰心在玉壶。\n丹阳城南秋海阴，丹阳城北楚云深。\n高楼送客不能醉，寂寂寒江明月心。"},
{"id": 524, "title": "春夜", "dynasty": "宋代", "author": "王安石", "content": "\n金炉香烬漏声残，翦翦轻风阵阵寒。\n春色恼人眠不得，月移花影上栏杆。\n"},
{"id": 525, "title": "鹊踏枝·六曲阑干偎碧树", "dynasty": "五代", "author": "冯延巳", "content": "\n六曲阑干偎碧树，杨柳风轻，展尽黄金缕。谁把钿筝移玉柱，穿帘海燕双飞去。\n满眼游丝兼落絮，红杏开时，一霎清明雨。浓睡觉来莺乱语，惊残好梦无寻处。\n"},
{"id": 526, "title": "青松", "dynasty": "现代", "author": "陈毅", "content": "\n大雪压青松，青松挺且直。 \n要知松高洁，待到雪化时。\n"},
{"id": 527, "title": "无题二首", "dynasty": "唐代", "author": "李商隐", "content": "昨夜星辰昨夜风，画楼西畔桂堂东。\n身无彩凤双飞翼，心有灵犀一点通。\n隔座送钩春酒暖，分曹射覆蜡灯红。\n嗟余听鼓应官去，走马兰台类转蓬。(转蓬 一作：断蓬)\n闻道阊门萼绿华，昔年相望抵天涯。\n岂知一夜秦楼客，偷看吴王苑内花。 "},
{"id": 528, "title": "梅花绝句·其一", "dynasty": "宋代", "author": "陆游", "content": "闻道梅花坼晓风，雪堆遍满四山中。\n何方可化身千亿，一树梅花一放翁。"},
{"id": 529, "title": "青玉案·凌波不过横塘路", "dynasty": "宋代", "author": "贺铸", "content": "凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。\n飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一)\n凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。\n碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)"},
{"id": 530, "title": "桃花溪", "dynasty": "唐代", "author": "张旭", "content": "\n隐隐飞桥隔野烟，石矶西畔问渔船。 \n桃花尽日随流水，洞在清溪何处边。\n"},
{"id": 531, "title": "酒泉子·长忆观潮", "dynasty": "宋代", "author": "潘阆", "content": "\n长忆观潮，满郭人争江上望。来疑沧海尽成空。万面鼓声中。 \n弄潮儿向涛头立。手把红旗旗不湿。别来几向梦中看。梦觉尚心寒。\n"},
{"id": 532, "title": "涉江采芙蓉", "dynasty": "两汉", "author": "佚名", "content": "涉江采芙蓉，兰泽多芳草。\n采之欲遗谁，所思在远道。\n还顾望旧乡，长路漫浩浩。\n同心而离居，忧伤以终老。"},
{"id": 533, "title": "樛木", "dynasty": "先秦", "author": "佚名", "content": "\n南有樛木，葛藟累之。乐只君子，福履绥之。\n南有樛木，葛藟荒之。乐只君子，福履将之。\n南有樛木，葛藟萦之。乐只君子，福履成之。\n"},
{"id": 534, "title": "虞美人·曲阑深处重相见", "dynasty": "清代", "author": "纳兰性德", "content": "\n曲阑深处重相见，匀泪偎人颤。凄凉别后两应同，最是不胜清怨月明中。\n半生已分孤眠过，山枕檀痕涴。忆来何事最销魂，第一折枝花样画罗裙。\n"},
{"id": 535, "title": "前出塞九首·其六", "dynasty": "唐代", "author": "杜甫", "content": "\n挽弓当挽强，用箭当用长。射人先射马，擒贼先擒王。\n杀人亦有限，列国自有疆。苟能制侵陵，岂在多杀伤。\n"},
{"id": 536, "title": "新雷", "dynasty": "清代", "author": "张维屏", "content": "造物无言却有情，每于寒尽觉春生。\n千红万紫安排著，只待新雷第一声。"},
{"id": 537, "title": "国风·魏风·硕鼠", "dynasty": "先秦", "author": "佚名", "content": "硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。\n硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。\n硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？(女 通 汝)"},
{"id": 538, "title": "画蛇添足", "dynasty": "两汉", "author": "刘向", "content": "\n楚有祠者，赐其舍人卮酒，舍人相谓曰：“数人饮之不足，一人饮之有余。请画地为蛇，先成者饮酒。”\n一人蛇先成，引酒且饮之，乃左手持卮，右手画蛇，曰：“吾能为之足。”未成，一人之蛇成，夺其卮曰：“蛇固无足，子安能为之足？”遂饮其酒。为蛇足者，终亡其酒。\n"},
{"id": 539, "title": "蒿里行", "dynasty": "两汉", "author": "曹操", "content": "关东有义士，兴兵讨群凶。\n初期会盟津，乃心在咸阳。\n军合力不齐，踌躇而雁行。\n势利使人争，嗣还自相戕。\n淮南弟称号，刻玺于北方。\n铠甲生虮虱，万姓以死亡。\n白骨露於野，千里无鸡鸣。\n生民百遗一，念之断人肠。"},
{"id": 540, "title": "采莲曲", "dynasty": "唐代", "author": "白居易", "content": "\n菱叶萦波荷飐风，荷花深处小船通。 \n逢郎欲语低头笑，碧玉搔头落水中。\n"},
{"id": 541, "title": "闲居初夏午睡起·其一", "dynasty": "宋代", "author": "杨万里", "content": "梅子留酸软齿牙，芭蕉分绿与窗纱。\n日长睡起无情思，闲看儿童捉柳花。"},
{"id": 542, "title": "文侯与虞人期猎", "dynasty": "两汉", "author": "刘向", "content": "\n魏文侯与虞人期猎。是日，饮酒乐，天雨。文侯将出，左右曰：“今日饮酒乐，天又雨，公将焉之？”文侯曰：“吾与虞人期猎，虽乐，岂可不一会期哉！”乃往，身自罢之。魏于是乎始强。\n"},
{"id": 543, "title": "行宫", "dynasty": "唐代", "author": "元稹", "content": "\n寥落古行宫，宫花寂寞红。\n白头宫女在，闲坐说玄宗。\n"},
{"id": 544, "title": "蝶恋花·出塞", "dynasty": "清代", "author": "纳兰性德", "content": "今古河山无定据。画角声中，牧马频来去。满目荒凉谁可语？西风吹老丹枫树。\n从前幽怨应无数。铁马金戈，青冢黄昏路。一往情深深几许？深山夕照深秋雨。"},
{"id": 545, "title": "项脊轩志", "dynasty": "明代", "author": "归有光", "content": "　　项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视，无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭堦寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。(堦寂寂 一作：阶寂寂)\n　　然余居于此，多可喜，亦多可悲。先是庭中通南北为一。迨诸父异爨，内外多置小门，墙往往而是。东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：”某所，而母立于兹。”妪又曰：”汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发，读书轩中，一日，大母过余曰：”吾儿，久不见若影，何竟日默默在此，大类女郎也？”比去，以手阖门，自语曰：”吾家读书久不效，儿之成，则可待乎！”顷之，持一象笏至，曰：”此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。\n　　轩东，故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。\n　　项脊生曰：“蜀清守丹穴，利甲天下，其后秦皇帝筑女怀清台；刘玄德与曹操争天下，诸葛孔明起陇中。方二人之昧昧于一隅也，世何足以知之，余区区处败屋中，方扬眉、瞬目，谓有奇景。人知之者，其谓与坎井之蛙何异？”（人教版《中国古代诗歌散文欣赏》中无此段文字；沪教版无此段。）\n　　余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：”闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。\n　　庭有枇杷树，吾妻死之年所手植也，今已亭亭如盖矣。"},
{"id": 546, "title": "采薇(节选)", "dynasty": "先秦", "author": "佚名", "content": "\n昔我往矣，杨柳依依。\n今我来思，雨雪霏霏。\n行道迟迟，载渴载饥。\n我心悲伤，莫知我哀！\n"},
{"id": 547, "title": "与史郎中钦听黄鹤楼上吹笛 / 题北榭碑", "dynasty": "唐代", "author": "李白", "content": "\n一为迁客去长沙，西望长安不见家。 \n黄鹤楼中吹玉笛，江城五月落梅花。\n"},
{"id": 548, "title": "春日", "dynasty": "宋代", "author": "秦观", "content": "一夕轻雷落万丝，霁光浮瓦碧参差。\n有情芍药含春泪，无力蔷薇卧晓枝。"},
{"id": 549, "title": "水调歌头·安石在东海", "dynasty": "宋代", "author": "苏轼", "content": "余去岁在东武，作《水调歌头》以寄子由。今年子由相从彭门居百余日，过中秋而去，作此曲以别。余以其语过悲，乃为和之，其意以不早退为戒，以退而相从之乐为慰云耳\n安石在东海，从事鬓惊秋。中年亲友难别，丝竹缓离愁。一旦功成名遂，准拟东还海道，扶病入西州。雅志困轩冕，遗恨寄沧洲。\n岁云暮，须早计，要褐裘。故乡归去千里，佳处辄迟留。我醉歌时君和，醉倒须君扶我，惟酒可忘忧。一任刘玄德，相对卧高楼。"},
{"id": 550, "title": "襄邑道中", "dynasty": "宋代", "author": "陈与义", "content": "飞花两岸照船红，百里榆堤半日风。\n卧看满天云不动，不知云与我俱东。"},
{"id": 551, "title": "秋风引", "dynasty": "唐代", "author": "刘禹锡", "content": "\n何处秋风至？萧萧送雁群。\n朝来入庭树，孤客最先闻。\n"},
{"id": 552, "title": "黍离", "dynasty": "先秦", "author": "佚名", "content": "\n彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？\n彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？\n彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？\n"},
{"id": 553, "title": "上李邕", "dynasty": "唐代", "author": "李白", "content": "\n大鹏一日同风起，扶摇直上九万里。\n假令风歇时下来，犹能簸却沧溟水。\n世人见我恒殊调，闻余大言皆冷笑。\n宣父犹能畏后生，丈夫未可轻年少。\n"},
{"id": 554, "title": "世无良猫", "dynasty": "清代", "author": "乐钧", "content": "\n　　某恶鼠，破家求良猫。厌以腥膏，眠以毡罽。猫既饱且安，率不食鼠，甚者与鼠游戏，鼠以故益暴。某恐，遂不复蓄猫，以为天下无良猫也。是无猫邪，是不会蓄猫也。\n"},
{"id": 555, "title": "病起书怀", "dynasty": "宋代", "author": "陆游", "content": "\n病骨支离纱帽宽，孤臣万里客江干。\n位卑未敢忘忧国，事定犹须待阖棺。\n天地神灵扶庙社，京华父老望和銮。\n出师一表通今古，夜半挑灯更细看。\n"},
{"id": 556, "title": "月下独酌四首", "dynasty": "唐代", "author": "李白", "content": "花间一壶酒，独酌无相亲。\n举杯邀明月，对影成三人。\n月既不解饮，影徒随我身。\n暂伴月将影，行乐须及春。\n我歌月徘徊，我舞影零乱。\n醒时相交欢，醉后各分散。（另版本“相”为“同”）\n永结无情游，相期邈云汉。\n天若不爱酒，酒星不在天。\n地若不爱酒，地应无酒泉。\n天地既爱酒，爱酒不愧天。\n已闻清比圣，复道浊如贤。\n贤圣既已饮，何必求神仙。\n三杯通大道，一斗合自然。\n但得酒中趣，勿为醒者传。\n三月咸阳城，千花昼如锦。\n谁能春独愁，对此径须饮。\n穷通与修短，造化夙所禀。\n一樽齐死生，万事固难审。\n醉後失天地，兀然就孤枕。\n不知有吾身，此乐最为甚。\n穷愁千万端，美酒三百杯。\n愁多酒虽少，酒倾愁不来。\n所以知酒圣，酒酣心自开。\n辞粟卧首阳，屡空饥颜回。\n当代不乐饮，虚名安用哉。\n蟹螯即金液，糟丘是蓬莱。\n且须饮美酒，乘月醉高台。"},
{"id": 557, "title": "题菊花", "dynasty": "唐代", "author": "黄巢", "content": "\n飒飒西风满院栽，蕊寒香冷蝶难来。 \n他年我若为青帝，报与桃花一处开。\n"},
{"id": 558, "title": "剑客 / 述剑", "dynasty": "唐代", "author": "贾岛", "content": "\n十年磨一剑，霜刃未曾试。\n今日把示君，谁有不平事？\n"},
{"id": 559, "title": "廉颇蔺相如列传(节选)", "dynasty": "两汉", "author": "司马迁", "content": "　　廉颇者，赵之良将也。赵惠文王十六年，廉颇为赵将，伐齐，大破之，取阳晋，拜为上卿，以勇气闻于诸侯。蔺相如者，赵人也，为赵宦者令缪贤舍人。\n　　赵惠文王时，得楚和氏璧。秦昭王闻之，使人遗赵王书，愿以十五城请易璧。赵王与大将军廉颇诸大臣谋：欲予秦，秦城恐不可得，徒见欺；欲勿予，即患秦兵之来。计未定，求人可使报秦者，未得。宦者令缪贤曰：“臣舍人蔺相如可使。”王问：“何以知之？”对曰：“臣尝有罪，窃计欲亡走燕，臣舍人相如止臣，曰：‘君何以知燕王？’臣语曰：‘臣尝从大王与燕王会境上，燕王私握臣手，曰“愿结友”。以此知之，故欲往。’相如谓臣曰：‘夫赵强而燕弱，而君幸于赵王，故燕王欲结于君。今君乃亡赵走燕，燕畏赵，其势必不敢留君，而束君归赵矣。君不如肉袒伏斧质请罪，则幸得脱矣。’臣从其计，大王亦幸赦臣。臣窃以为其人勇士，有智谋，宜可使。”于是王召见，问蔺相如曰：“秦王以十五城请易寡人之璧，可予不？”相如曰：“秦强而赵弱，不可不许。”王曰：“取吾璧，不予我城，奈何？”相如曰：“秦以城求璧而赵不许，曲在赵。赵予璧而秦不予赵城，曲在秦。均之二策，宁许以负秦曲。”王曰：“谁可使者？”相如曰：“王必无人，臣愿奉璧往使。城入赵而璧留秦；城不入，臣请完璧归赵。”赵王于是遂遣相如奉璧西入秦。\n　　秦王坐章台见相如，相如奉璧奏秦王。秦王大喜，传以示美人及左右，左右皆呼万岁。相如视秦王无意偿赵城，乃前曰：“璧有瑕，请指示王。”王授璧，相如因持璧却立，倚柱，怒发上冲冠，谓秦王曰：“大王欲得璧，使人发书至赵王，赵王悉召群臣议，皆曰‘秦贪，负其强，以空言求璧，偿城恐不可得’。议不欲予秦璧。臣以为布衣之交尚不相欺，况大国乎！且以一璧之故逆强秦之欢，不可。于是赵王乃斋戒五日，使臣奉璧，拜送书于庭。何者？严大国之威以修敬也。今臣至，大王见臣列观，礼节甚倨；得璧，传之美人，以戏弄臣。臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！”相如持其璧睨柱，欲以击柱。秦王恐其破璧，乃辞谢固请，召有司案图，指从此以往十五都予赵。相如度秦王特以诈详为予赵城，实不可得，乃谓秦王曰：“和氏璧，天下所共传宝也，赵王恐，不敢不献。赵王送璧时，斋戒五日，今大王亦宜斋戒五日，设九宾于廷，臣乃敢上璧。”秦王度之，终不可强夺，遂许斋五日，舍相如广成传。相如度秦王虽斋，决负约不偿城，乃使其从者衣褐，怀其璧，从径道亡，归璧于赵。\n　　秦王斋五日后，乃设九宾礼于廷，引赵使者蔺相如。相如至，谓秦王曰：“秦自缪公以来二十馀君，未尝有坚明约束者也。臣诚恐见欺于王而负赵，故令人持璧归，间至赵矣。且秦强而赵弱，大王遣一介之使至赵，赵立奉璧来。今以秦之强而先割十五都予赵，赵岂敢留璧而得罪于大王乎？臣知欺大王之罪当诛，臣请就汤镬，唯大王与群臣孰计议之。”秦王与群臣相视而嘻。左右或欲引相如去，秦王因曰：“今杀相如，终不能得璧也，而绝秦赵之欢，不如因而厚遇之，使归赵，赵王岂以一璧之故欺秦邪！”卒廷见相如，毕礼而归之。\n　　相如既归，赵王以为贤大夫使不辱于诸侯，拜相如为上大夫。秦亦不以城予赵，赵亦终不予秦璧。\n　　其后秦伐赵，拔石城。明年，复攻赵，杀二万人。\n　　秦王使使者告赵王，欲与王为好会于西河外渑池。赵王畏秦，欲毋行。廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子为王，以绝秦望。”王许之，遂与秦王会渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史前书曰“某年月日，秦王与赵王会饮，令赵王鼓瑟”。蔺相如前曰：“赵王窃闻秦王善为秦声，请奏盆缻秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣！”左右欲刃相如，相如张目叱之，左右皆靡。于是秦王不怿，为一击缻。相如顾召赵御史书曰“某年月日，秦王为赵王击缻”。秦之群臣曰：“请以赵十五城为秦王寿。”蔺相如亦曰：“请以秦之咸阳为赵王寿。”秦王竟酒，终不能加胜于赵。赵亦盛设兵以待秦，秦不敢动。\n　　既罢归国，以相如功大，拜为上卿，位在廉颇之右。廉颇曰：“我为赵将，有攻城野战之大功，而蔺相如徒以口舌为劳，而位居我上，且相如素贱人，吾羞，不忍为之下。”宣言曰：“我见相如，必辱之。”相如闻，不肯与会。相如每朝时，常称病，不欲与廉颇争列。已而相如出，望见廉颇，相如引车避匿。于是舍人相与谏曰：“臣所以去亲戚而事君者，徒慕君之高义也。今君与廉颇同列，廉君宣恶言而君畏匿之，恐惧殊甚，且庸人尚羞之，况于将相乎！臣等不肖，请辞去。”蔺相如固止之，曰：“公之视廉将军孰与秦王？”曰：“不若也。”相如曰：“夫以秦王之威，而相如廷叱之，辱其群臣，相如虽驽，独畏廉将军哉？顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，以先国家之急而后私仇也。”廉颇闻之，肉袒负荆，因宾客至蔺相如门谢罪。曰：“鄙贱之人，不知将军宽之至此也。”卒相与欢，为刎颈之交。"},
{"id": 560, "title": "掩耳盗铃", "dynasty": "先秦", "author": "吕不韦 撰", "content": "\n　　范氏之亡也，百姓有得钟者，欲负而走，则钟大不可负；以锤毁之，钟况然有声。恐人闻之而夺己也，遽掩其耳。恶人闻之，可也；恶己自闻之，悖也！\n"},
{"id": 561, "title": "村夜", "dynasty": "唐代", "author": "白居易", "content": "\n霜草苍苍虫切切，村南村北行人绝。 \n独出门前望野田，月明荞麦花如雪。 (门前 一作：前门)\n"},
{"id": 562, "title": "七哀诗", "dynasty": "魏晋", "author": "曹植", "content": "\n明月照高楼，流光正徘徊。\n上有愁思妇，悲叹有余哀。\n借问叹者谁？言是宕子妻。\n君行逾十年，孤妾常独栖。\n君若清路尘，妾若浊水泥。\n浮沉各异势，会合何时谐？\n愿为西南风，长逝入君怀。\n君怀良不开，贱妾当何依？\n"},
{"id": 563, "title": "采桑子·当时错", "dynasty": "清代", "author": "纳兰性德", "content": "\n而今才道当时错，心绪凄迷。红泪偷垂，满眼春风百事非。\n情知此后来无计，强说欢期。一别如斯，落尽梨花月又西。\n"},
{"id": 564, "title": "摸鱼儿·更能消几番风雨", "dynasty": "宋代", "author": "辛弃疾", "content": "淳熙己亥，自湖北漕移湖南，同官王正之置酒小山亭，为赋。\n更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。(怕 一作：恨) (无归路 一作：迷归路）\n长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。 "},
{"id": 565, "title": "六国论", "dynasty": "宋代", "author": "苏洵", "content": "　　六国破灭，非兵不利 ，战不善，弊在赂秦。赂秦而力亏，破灭之道也。或曰：六国互丧，率赂秦耶？曰：不赂者以赂者丧，盖失强援，不能独完。故曰：弊在赂秦也。\n　　秦以攻取之外，小则获邑，大则得城。较秦之所得，与战胜而得者，其实百倍；诸侯之所亡，与战败而亡者，其实亦百倍。则秦之所大欲，诸侯之所大患，固不在战矣。思厥先祖父，暴霜露，斩荆棘，以有尺寸之地。子孙视之不甚惜，举以予人，如弃草芥。今日割五城，明日割十城，然后得一夕安寝。起视四境，而秦兵又至矣。然则诸侯之地有限，暴秦之欲无厌，奉之弥繁，侵之愈急。故不战而强弱胜负已判矣。至于颠覆，理固宜然。古人云：“以地事秦，犹抱薪救火，薪不尽，火不灭。”此言得之。\n　　齐人未尝赂秦，终继五国迁灭，何哉？与嬴而不助五国也。五国既丧，齐亦不免矣。燕赵之君，始有远略，能守其土，义不赂秦。是故燕虽小国而后亡，斯用兵之效也。至丹以荆卿为计，始速祸焉。赵尝五战于秦，二败而三胜。后秦击赵者再，李牧连却之。洎牧以谗诛，邯郸为郡，惜其用武而不终也。且燕赵处秦革灭殆尽之际，可谓智力孤危，战败而亡，诚不得已。向使三国各爱其地，齐人勿附于秦，刺客不行，良将犹在，则胜负之数，存亡之理，当与秦相较，或未易量。\n　　呜呼！以赂秦之地，封天下之谋臣，以事秦之心，礼天下之奇才，并力西向，则吾恐秦人食之不得下咽也。悲夫！有如此之势，而为秦人积威之所劫，日削月割，以趋于亡。为国者无使为积威之所劫哉！\n　　夫六国与秦皆诸侯，其势弱于秦，而犹有可以不赂而胜之之势。苟以天下之大，而从六国破亡之故事，是又在六国下矣。 "},
{"id": 566, "title": "鹧鸪天·代人赋", "dynasty": "宋代", "author": "辛弃疾", "content": "\n晚日寒鸦一片愁。柳塘新绿却温柔。若教眼底无离恨，不信人间有白头。\n肠已断，泪难收。相思重上小红楼。情知已被山遮断，频倚阑干不自由。\n"},
{"id": 567, "title": "小雅·鹿鸣", "dynasty": "先秦", "author": "佚名", "content": "\n呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。\n呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。\n呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。\n"},
{"id": 568, "title": "惠子相梁", "dynasty": "先秦", "author": "佚名", "content": "\n　　惠子相梁，庄子往见之。或谓惠子曰：“庄子来，欲代子相。”于是惠子恐，搜于国中三日三夜。庄子往见之，曰：“南方有鸟，其名为鹓鶵，子知之乎？夫鹓鶵发于南海，而飞于北海；非梧桐不止，非练实不食，非醴泉不饮。于是鸱得腐鼠，鹓鶵过之，仰而视之曰：‘吓！’今子欲以子之梁国而吓我邪？”\n"},
{"id": 569, "title": "劝学", "dynasty": "唐代", "author": "孟郊", "content": "\n击石乃有火，不击元无烟。\n人学始知道，不学非自然。\n万事须己运，他得非我贤。\n青春须早为，岂能长少年。\n"},
{"id": 570, "title": "赠范晔诗", "dynasty": "南北朝", "author": "陆凯", "content": "折花逢驿使，寄与陇头人。(折花 一作：折梅)\n江南无所有，聊赠一枝春。"},
{"id": 571, "title": "读书要三到", "dynasty": "宋代", "author": "朱熹", "content": "\n凡读书......须要读得字字响亮，不可误一字，不可少一字，不可多一字，不可倒一字，不可牵强暗记，只是要多诵数遍，自然上口，久远不忘。古人云，“读书百遍，其义自见”。谓读得熟，则不待解说，自晓其义也。余尝谓，读书有三到，谓心到，眼到，口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？\n"},
{"id": 572, "title": "对酒", "dynasty": "清代", "author": "秋瑾", "content": "不惜千金买宝刀，貂裘换酒也堪豪。\n一腔热血勤珍重，洒去犹能化碧涛。"},
{"id": 573, "title": "新嫁娘词", "dynasty": "唐代", "author": "王建", "content": "\n三日入厨下，洗手作羹汤。\n未谙姑食性，先遣小姑尝。\n"},
{"id": 574, "title": "浣溪沙·小院闲窗春色深", "dynasty": "宋代", "author": "李清照", "content": "\n小院闲窗春已深，重帘未卷影沉沉。倚楼无语理瑶琴。(春已深 一作：春色深)\n远岫出云催薄暮，细风吹雨弄轻阴。梨花欲谢恐难禁。\n"},
{"id": 575, "title": "少年行四首", "dynasty": "唐代", "author": "王维", "content": "新丰美酒斗十千，咸阳游侠多少年。\n相逢意气为君饮，系马高楼垂柳边。\n出身仕汉羽林郎，初随骠骑战渔阳。\n孰知不向边庭苦，纵死犹闻侠骨香。\n一身能擘两雕弧，虏骑千重只似无。\n偏坐金鞍调白羽，纷纷射杀五单于。\n汉家君臣欢宴终，高议云台论战功。\n天子临轩赐侯印，将军佩出明光宫。"},
{"id": 576, "title": "一剪梅·雨打梨花深闭门", "dynasty": "明代", "author": "唐寅", "content": "\n雨打梨花深闭门，孤负青春，虚负青春。\n赏心乐事共谁论？花下销魂，月下销魂。\n愁聚眉峰尽日颦，千点啼痕，万点啼痕。\n晓看天色暮看云，行也思君，坐也思君。\n"},
{"id": 577, "title": "寻雍尊师隐居", "dynasty": "唐代", "author": "李白", "content": "\n群峭碧摩天，逍遥不记年。\n拨云寻古道，倚石听流泉。\n花暖青牛卧，松高白鹤眠。\n语来江色暮，独自下寒烟。\n"},
{"id": 578, "title": "送别", "dynasty": "唐代", "author": "王维", "content": "\n下马饮君酒，问君何所之？\n君言不得意，归卧南山陲。\n但去莫复问，白云无尽时。\n"},
{"id": 579, "title": "长歌行", "dynasty": "唐代", "author": "李白", "content": "\n桃李待日开，荣华照当年。\n东风动百物，草木尽欲言。\n枯枝无丑叶，涸水吐清泉。\n大力运天地，羲和无停鞭。\n功名不早著，竹帛将何宣。\n桃李务青春，谁能贳白日。\n富贵与神仙，蹉跎成两失。\n金石犹销铄，风霜无久质。\n畏落日月后，强欢歌与酒。\n秋霜不惜人，倏忽侵蒲柳。\n"},
{"id": 580, "title": "秋浦歌十七首", "dynasty": "唐代", "author": "李白", "content": "秋浦长似秋，萧条使人愁。\n客愁不可度，行上东大楼。\n正西望长安，下见江水流。\n寄言向江水，汝意忆侬不。\n遥传一掬泪，为我达扬州。\n秋浦猿夜愁，黄山堪白头。\n清溪非陇水，翻作断肠流。\n欲去不得去，薄游成久游。\n何年是归日，雨泪下孤舟。\n秋浦锦驼鸟，人间天上稀。\n山鸡羞渌水，不敢照毛衣。\n两鬓入秋浦，一朝飒已衰。\n猿声催白发，长短尽成丝。\n秋浦多白猿，超腾若飞雪。\n牵引条上儿，饮弄水中月。\n愁作秋浦客，强看秋浦花。\n山川如剡县，风日似长沙。\n醉上山公马，寒歌宁戚牛。\n空吟白石烂，泪满黑貂裘。\n秋浦千重岭，水车岭最奇。\n天倾欲堕石，水拂寄生枝。\n江祖一片石，青天扫画屏。\n题诗留万古，绿字锦苔生。\n千千石楠树，万万女贞林。\n山山白鹭满，涧涧白猿吟。\n君莫向秋浦，猿声碎客心。\n逻人横鸟道，江祖出鱼梁。\n水急客舟疾，山花拂面香。\n水如一匹练，此地即平天。\n耐可乘明月，看花上酒船。\n渌水净素月，月明白鹭飞。\n郎听采菱女，一道夜歌归。\n炉火照天地，红星乱紫烟。\n赧郎明月夜，歌曲动寒川。\n白发三千丈，缘愁似个长。\n不知明镜里，何处得秋霜。\n秋浦田舍翁，采鱼水中宿。\n妻子张白鹇，结罝映深竹。\n桃波一步地，了了语声闻。\n黯与山僧别，低头礼白云。"},
{"id": 581, "title": "精卫填海", "dynasty": "先秦", "author": "佚名", "content": "\n　　又北二百里，曰发鸠之山，其上多柘木，有鸟焉，其状如乌，文首，白喙，赤足，名曰：“精卫”，其鸣自詨。是炎帝之少女，名曰女娃。女娃游于东海，溺而不返，故为精卫，常衔西山之木石，以堙于东海。漳水出焉，东流注于河。\n"},
{"id": 582, "title": "曲池荷", "dynasty": "唐代", "author": "卢照邻", "content": "\n浮香绕曲岸，圆影覆华池。\n常恐秋风早，飘零君不知。\n"},
{"id": 583, "title": "客至", "dynasty": "唐代", "author": "杜甫", "content": "\n舍南舍北皆春水，但见群鸥日日来。\n花径不曾缘客扫，蓬门今始为君开。\n盘飧市远无兼味，樽酒家贫只旧醅。\n肯与邻翁相对饮，隔篱呼取尽馀杯。(馀 通：余)\n"},
{"id": 584, "title": "陇西行四首·其二", "dynasty": "唐代", "author": "陈陶", "content": "\n誓扫匈奴不顾身，五千貂锦丧胡尘。\n可怜无定河边骨，犹是春闺梦里人！(春闺 一作：深闺)\n"},
{"id": 585, "title": "江上渔者", "dynasty": "宋代", "author": "范仲淹", "content": "\n江上往来人，但爱鲈鱼美。\n君看一叶舟，出没风波里。\n"},
{"id": 586, "title": "晏子使楚", "dynasty": "两汉", "author": "刘向", "content": "一\n晏子使楚。楚人以晏子短，楚人为小门于大门之侧而延晏子。晏子不入，曰：“使狗国者从狗门入，今臣使楚，不当从此门入。”傧者更道，从大门入。见楚王。王曰：“齐无人耶？”晏子对曰：“齐之临淄三百闾，张袂成阴，挥汗成雨，比肩继踵而在，何为无人？”王曰：“然则何为使予？”晏子对曰：“齐命使，各有所主：其贤者使使贤主，不肖者使使不肖主。婴最不肖，故宜使楚矣！”（张袂成阴 一作：张袂成帷）\n二\n晏子将使楚。楚王闻之，谓左右曰：“晏婴，齐之习辞者也。今方来，吾欲辱之，何以也？”左右对曰：“为其来也，臣请缚一人，过王而行，王曰：‘何为者也？’对曰：‘齐人也。’王曰：‘何坐？’曰：‘坐盗。’\n三\n晏子至，楚王赐晏子酒，酒酣，吏二缚一人诣王。王曰：“缚者曷为者也？”对曰：“齐人也，坐盗。”王视晏子曰：“齐人固善盗乎？”晏子避席对曰：“婴闻之，橘生淮南则为橘，生于淮北则为枳，叶徒相似，其实味不同。所以然者何？水土异也。今民生长于齐不盗，入楚则盗，得无楚之水土使民善盗耶？”王笑曰：“ 圣人非所与熙也，寡人反取病焉。”"},
{"id": 587, "title": "无题·八岁偷照镜", "dynasty": "唐代", "author": "李商隐", "content": "\n八岁偷照镜，长眉已能画。\n十岁去踏青，芙蓉作裙衩。\n十二学弹筝，银甲不曾卸。\n十四藏六亲，悬知犹未嫁。\n十五泣春风，背面秋千下。\n"},
{"id": 588, "title": "入若耶溪", "dynasty": "南北朝", "author": "王籍", "content": "艅艎何泛泛，空水共悠悠。\n阴霞生远岫，阳景逐回流。\n蝉噪林逾静，鸟鸣山更幽。\n此地动归念，长年悲倦游。"},
{"id": 589, "title": "把酒问月·故人贾淳令予问之", "dynasty": "唐代", "author": "李白", "content": "\n青天有月来几时？我今停杯一问之。\n人攀明月不可得，月行却与人相随。\n皎如飞镜临丹阙，绿烟灭尽清辉发。\n但见宵从海上来，宁知晓向云间没。\n白兔捣药秋复春，嫦娥孤栖与谁邻？\n今人不见古时月，今月曾经照古人。\n古人今人若流水，共看明月皆如此。\n唯愿当歌对酒时，月光长照金樽里。\n"},
{"id": 590, "title": "端午三首", "dynasty": "宋代", "author": "赵蕃", "content": "谩说投诗赠汨罗，身今且乐奈渠何。\n尝闻求福木居士，试向艾人成祝呵。\n忠言不用竟沉死，留得文章星斗罗。\n何意更觞昌歜酒，为君击节一长歌。\n年年端午风兼雨，似为屈原陈昔冤。\n我欲于谁论许事，舍南舍北鹁鸠喧。"},
{"id": 591, "title": "元日", "dynasty": "唐代", "author": "李世民", "content": "\n高轩暧春色，邃阁媚朝光。\n彤庭飞彩旆，翠幌曜明珰。\n恭己临四极，垂衣驭八荒。\n霜戟列丹陛，丝竹韵长廊。\n穆矣熏风茂，康哉帝道昌。\n继文遵后轨，循古鉴前王。\n草秀故春色，梅艳昔年妆。\n巨川思欲济，终以寄舟航。\n"},
{"id": 592, "title": "南湖早春", "dynasty": "唐代", "author": "白居易", "content": "\n风回云断雨初晴，返照湖边暖复明。\n乱点碎红山杏发，平铺新绿水蘋生。\n翅低白雁飞仍重，舌涩黄鹂语未成。\n不道江南春不好，年年衰病减心情。\n"},
{"id": 593, "title": "郑人买履", "dynasty": "先秦", "author": "韩非", "content": "\n　　郑人有欲买履者，先自度其足，而置之其坐。至之市，而忘操之。已得履，乃曰：“吾忘持度。”反归取之。及反，市罢，遂不得履。人曰：“何不试之以足? ”曰：“宁信度,无自信也。”\n"},
{"id": 594, "title": "谏太宗十思疏", "dynasty": "唐代", "author": "魏征", "content": "　　臣闻：求木之长者，必固其根本；欲流之远者，必浚其泉源；思国之安者，必积其德义。源不深而望流之远，根不固而求木之长，德不厚而思国之治，臣虽下愚，知其不可，而况于明哲乎？人君当神器之重，居域中之大，将崇极天之峻，永保无疆之休。不念居安思危，戒奢以俭，德不处其厚，情不胜其欲，斯亦伐根以求木茂，塞源而欲流长也。(望国 一作：思国)\n　　凡百元首，承天景命，莫不殷忧而道著，功成而德衰，有善始者实繁，能克终者盖寡。岂其取之易守之难乎？昔取之而有余，今守之而不足，何也？夫在殷忧必竭诚以待下，既得志则纵情以傲物；竭诚则吴、越为一体，傲物则骨肉为行路。虽董之以严刑，震之以威怒，终苟免而不怀仁，貌恭而不心服。怨不在大，可畏惟人；载舟覆舟，所宜深慎。奔车朽索，其可忽乎？ \n　　君人者，诚能见可欲，则思知足以自戒；将有作，则思知止以安人；念高危，则思谦冲而自牧；惧满溢，则思江海下百川；乐盘游，则思三驱以为度；忧懈怠，则思慎始而敬终；虑壅蔽，则思虚心以纳下；惧谗邪，则思正身以黜恶；恩所加，则思无因喜以谬赏；罚所及，则思无以怒而滥刑。总此十思，宏兹九德，简能而任之，择善而从之，则智者尽其谋，勇者竭其力，仁者播其惠，信者效其忠；文武争驰，君臣无事，可以尽豫游之乐，可以养松乔之寿，鸣琴垂拱，不言而化。何必劳神苦思，代下司职，役聪明之耳目，亏无为之大道哉？ "},
{"id": 595, "title": "渔翁", "dynasty": "唐代", "author": "柳宗元", "content": "\n渔翁夜傍西岩宿，晓汲清湘燃楚竹。\n烟销日出不见人，欸乃一声山水绿。\n回看天际下中流，岩上无心云相逐。\n"},
{"id": 596, "title": "花影", "dynasty": "宋代", "author": "苏轼", "content": "\n重重叠叠上瑶台，几度呼童扫不开。\n刚被太阳收拾去，却教明月送将来。(却教 一作：又教)\n"},
{"id": 597, "title": "房兵曹胡马诗", "dynasty": "唐代", "author": "杜甫", "content": "\n胡马大宛名，锋棱瘦骨成。\n竹批双耳峻，风入四蹄轻。\n所向无空阔，真堪托死生。\n骁腾有如此，万里可横行。\n"},
{"id": 598, "title": "终南望余雪", "dynasty": "唐代", "author": "祖咏", "content": "\n终南阴岭秀，积雪浮云端。\n林表明霁色，城中增暮寒。\n"},
{"id": 599, "title": "怨情", "dynasty": "唐代", "author": "李白", "content": "\n美人卷珠帘，深坐颦蛾眉。(颦 一作：蹙)\n但见泪痕湿，不知心恨谁。\n"},
{"id": 600, "title": "乌夜啼·昨夜风兼雨", "dynasty": "五代", "author": "李煜", "content": "\n昨夜风兼雨，帘帏飒飒秋声。烛残漏断频欹枕，起坐不能平。　\n世事漫随流水，算来一梦浮生。醉乡路稳宜频到，此外不堪行。(一梦 一作：梦里)\n"},
{"id": 601, "title": "国风·郑风·山有扶苏", "dynasty": "先秦", "author": "佚名", "content": "山有扶苏，隰有荷华。不见子都，乃见狂且。\n山有乔松，隰有游龙，不见子充，乃见狡童。"},
{"id": 602, "title": "思吴江歌", "dynasty": "魏晋", "author": "张翰", "content": "\n秋风起兮木叶飞，吴江水兮鲈正肥。\n三千里兮家未归，恨难禁兮仰天悲。\n"},
{"id": 603, "title": "金陵酒肆留别", "dynasty": "唐代", "author": "李白", "content": "\n风吹柳花满店香，吴姬压酒唤客尝。(劝客 一作：唤客)\n金陵子弟来相送，欲行不行各尽觞。\n请君试问东流水，别意与之谁短长。\n"},
{"id": 604, "title": "狂夫", "dynasty": "唐代", "author": "杜甫", "content": "\n万里桥西一草堂，百花潭水即沧浪。\n风含翠篠娟娟净，雨裛红蕖冉冉香。(篠 通：筱)\n厚禄故人书断绝，恒饥稚子色凄凉。\n欲填沟壑唯疏放，自笑狂夫老更狂。\n"},
{"id": 605, "title": "绮怀", "dynasty": "清代", "author": "黄景仁", "content": "\n几回花下坐吹箫，银汉红墙入望遥。\n似此星辰非昨夜，为谁风露立中宵。\n缠绵思尽抽残茧，宛转心伤剥后蕉。\n三五年时三五月，可怜杯酒不曾消。\n"},
{"id": 606, "title": "水调歌头·黄州快哉亭赠张偓佺", "dynasty": "宋代", "author": "苏轼", "content": "\n落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。\n一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。\n"},
{"id": 607, "title": "梅花落", "dynasty": "南北朝", "author": "鲍照", "content": "\n中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐寒风，徒有霜华无霜质。(寒风 一作：风飚)\n"},
{"id": 608, "title": "梅花", "dynasty": "唐代", "author": "崔道融", "content": "\n数萼初含雪，孤标画本难。\n香中别有韵，清极不知寒。\n横笛和愁听，斜枝倚病看。\n朔风如解意，容易莫摧残。\n"},
{"id": 609, "title": "西洲曲", "dynasty": "南北朝", "author": "佚名", "content": "\n忆梅下西洲，折梅寄江北。\n单衫杏子红，双鬓鸦雏色。\n西洲在何处？两桨桥头渡。\n日暮伯劳飞，风吹乌臼树。\n树下即门前，门中露翠钿。\n开门郎不至，出门采红莲。\n采莲南塘秋，莲花过人头。\n低头弄莲子，莲子清如水。\n置莲怀袖中，莲心彻底红。\n忆郎郎不至，仰首望飞鸿。\n鸿飞满西洲，望郎上青楼。\n楼高望不见，尽日栏杆头。\n栏杆十二曲，垂手明如玉。\n卷帘天自高，海水摇空绿。\n海水梦悠悠，君愁我亦愁。\n南风知我意，吹梦到西洲。\n"},
{"id": 610, "title": "沈园二首", "dynasty": "宋代", "author": "陆游", "content": "城上斜阳画角哀，沈园非复旧池台。\n伤心桥下春波绿，曾是惊鸿照影来。\n梦断香消四十年，沈园柳老不吹绵。\n此身行作稽山土，犹吊遗踪一泫然。"},
{"id": 611, "title": "关山月", "dynasty": "南北朝", "author": "徐陵", "content": "关山三五月，客子忆秦川。\n思妇高楼上，当窗应未眠。\n星旗映疏勒，云阵上祁连。\n战气今如此，从军复几年。"},
{"id": 612, "title": "桃花庵歌", "dynasty": "明代", "author": "唐寅", "content": "桃花坞裏桃花庵，桃花庵裏桃花仙。\n桃花仙人种桃树，又折花枝当酒钱。\n酒醒只在花前坐，酒醉还须花下眠。\n花前花後日复日，酒醉酒醒年复年。\n不愿鞠躬车马前，但愿老死花酒间。\n车尘马足贵者趣，酒盏花枝贫者缘。\n若将富贵比贫贱，一在平地一在天。\n若将贫贱比车马，他得驱驰我得闲。\n世人笑我忒风颠，我咲世人看不穿。\n记得五陵豪杰墓，无酒无花锄作田。\n弘治乙丑三月桃花庵主人唐寅（原版）\n桃花坞里桃花庵，桃花庵里桃花仙。\n桃花仙人种桃树，又摘桃花换酒钱。\n酒醒只在花前坐，酒醉还来花下眠。\n半醒半醉日复日，花落花开年复年。\n但愿老死花酒间，不愿鞠躬车马前。\n车尘马足富者趣，酒盏花枝贫者缘。\n若将富贵比贫者，一在平地一在天。\n若将贫贱比车马，他得驱驰我得闲。\n别人笑我忒风颠，我笑他人看不穿。\n不见五陵豪杰墓，无花无酒锄作田。（版本一）\n桃花坞里桃花庵，桃花庵里桃花仙。\n桃花仙人种桃树，又摘桃花换酒钱。\n酒醒只来花下坐，酒醉还来花下眠。\n半醒半醉日复日，花落花开年复年。\n但愿老死花酒间，不愿鞠躬车马前。\n车尘马足富者趣，酒盏花枝贫者缘。\n若将富贵比贫贱，一在平地一在天。\n若将花酒比车马，他得驱驰我得闲。\n别人笑我忒风骚，我笑他人看不穿。\n不见五陵豪杰墓，无酒无花锄作田。（版本二）"},
{"id": 613, "title": "采桑子·群芳过后西湖好", "dynasty": "宋代", "author": "欧阳修", "content": "\n群芳过后西湖好，狼籍残红，飞絮濛濛。垂柳阑干尽日风。\n笙歌散尽游人去，始觉春空。垂下帘栊，双燕归来细雨中。\n"},
{"id": 614, "title": "西江月·遣兴", "dynasty": "宋代", "author": "辛弃疾", "content": "\n醉里且贪欢笑，要愁那得工夫。近来始觉古人书，信著全无是处。\n昨夜松边醉倒，问松我醉何如。只疑松动要来扶，以手推松曰去。\n"},
{"id": 615, "title": "偶成", "dynasty": "宋代", "author": "朱熹", "content": "\n少年易学老难成，一寸光阴不可轻。(争议：少年易老学难成)\n未觉池塘春草梦，阶前梧叶已秋声。\n"},
{"id": 616, "title": "闺怨", "dynasty": "唐代", "author": "王昌龄", "content": "\n闺中少妇不知愁，春日凝妆上翠楼。\n忽见陌头杨柳色，悔教夫婿觅封侯。\n"},
{"id": 617, "title": "论诗五首·其二", "dynasty": "清代", "author": "赵翼", "content": "\n李杜诗篇万口传，至今已觉不新鲜。\n江山代有才人出，各领风骚数百年。\n"},
{"id": 618, "title": "洞仙歌·泗州中秋作", "dynasty": "宋代", "author": "晁补之", "content": "\n青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。 \n水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千顷。\n"},
{"id": 619, "title": "浣溪沙·一向年光有限身", "dynasty": "宋代", "author": "晏殊", "content": "\n一向年光有限身，等闲离别易销魂，酒筵歌席莫辞频。\n满目山河空念远，落花风雨更伤春，不如怜取眼前人。\n"},
{"id": 620, "title": "赠孟浩然", "dynasty": "唐代", "author": "李白", "content": "\n吾爱孟夫子，风流天下闻。\n红颜弃轩冕，白首卧松云。 \n醉月频中圣，迷花不事君。\n高山安可仰，徒此揖清芬。\n"},
{"id": 621, "title": "村晚", "dynasty": "宋代", "author": "雷震", "content": "\n草满池塘水满陂，山衔落日浸寒漪。\n牧童归去横牛背，短笛无腔信口吹。\n"},
{"id": 622, "title": "咏史·郁郁涧底松", "dynasty": "魏晋", "author": "左思", "content": "\n郁郁涧底松，离离山上苗。\n以彼径寸茎，荫此百尺条。\n世胄蹑高位，英俊沉下僚。\n地势使之然，由来非一朝。\n金张藉旧业，七叶珥汉貂。\n冯公岂不伟，白首不见招。\n"},
{"id": 623, "title": "南乡子·和杨元素时移守密州", "dynasty": "宋代", "author": "苏轼", "content": "\n东武望余杭，云海天涯两渺茫。何日功成名遂了，还乡，醉笑陪公三万场。\n不用诉离觞，痛饮从来别有肠。今夜送归灯火冷，河塘，堕泪羊公却姓杨。\n"},
{"id": 624, "title": "念奴娇·中秋", "dynasty": "宋代", "author": "苏轼", "content": "\n凭高眺远，见长空万里，云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。\n我醉拍手狂歌，举杯邀月，对影成三客。起舞徘徊风露下，今夕不知何夕？便欲乘风，翻然归去，何用骑鹏翼。水晶宫里，一声吹断横笛。\n"},
{"id": 625, "title": "将进酒", "dynasty": "唐代", "author": "李贺", "content": "\n琉璃钟，琥珀浓，小槽酒滴真珠红。\n烹龙炮凤玉脂泣，罗帏绣幕围香风。\n吹龙笛，击鼍鼓；皓齿歌，细腰舞。\n况是青春日将暮，桃花乱落如红雨。\n劝君终日酩酊醉，酒不到刘伶坟上土。\n"},
{"id": 626, "title": "无题·重帏深下莫愁堂", "dynasty": "唐代", "author": "李商隐", "content": "\n重帏深下莫愁堂，卧后清宵细细长。\n神女生涯原是梦，小姑居处本无郎。\n风波不信菱枝弱，月露谁教桂叶香。\n直道相思了无益，未妨惆怅是清狂。\n"},
{"id": 627, "title": "北人食菱", "dynasty": "明代", "author": "江盈科", "content": "　　北人生而不识菱者，仕于南方，席上啖菱，并壳入口。或曰：“食菱须去壳。”其人自护所短，曰：“我非不知，并壳者，欲以去热也。”问者曰：“北土亦有此物否？”答曰：“前山后山，何地不有？”\n　　夫菱生于水而非土产，此坐强不知以为知也。"},
{"id": 628, "title": "念奴娇·过洞庭", "dynasty": "宋代", "author": "张孝祥", "content": "\n洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(著 同：着；玉界 一作：玉鉴)\n应念岭表经年，孤光自照，肝胆皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕。(沧浪 一作：沧冥；岭表 一作：岭海)\n"},
{"id": 629, "title": "清平乐·春归何处", "dynasty": "宋代", "author": "黄庭坚", "content": "\n春归何处。寂寞无行路。若有人知春去处。唤取归来同住。 \n春无踪迹谁知。除非问取黄鹂。百啭无人能解，因风飞过蔷薇。\n"},
{"id": 630, "title": "汉广", "dynasty": "先秦", "author": "佚名", "content": "南有乔木，不可休思。\n汉有游女，不可求思。\n汉之广矣，不可泳思。\n江之永矣，不可方思。\n翘翘错薪，言刈其楚。\n之子于归，言秣其马。\n汉之广矣，不可泳思。\n江之永矣，不可方思。\n翘翘错薪，言刈其蒌。\n之子于归，言秣其驹。\n汉之广矣，不可泳思。\n江之永矣，不可方思。"},
{"id": 631, "title": "淮上与友人别", "dynasty": "唐代", "author": "郑谷", "content": "\n扬子江头杨柳春，杨花愁杀渡江人。 \n数声风笛离亭晚，君向潇湘我向秦。\n"},
{"id": 632, "title": "羌村三首·其三", "dynasty": "唐代", "author": "杜甫", "content": "\n群鸡正乱叫，客至鸡斗争。\n驱鸡上树木，始闻叩柴荆。\n父老四五人，问我久远行。\n手中各有携，倾榼浊复清。\n莫辞酒味薄，黍地无人耕。\n兵戈既未息，儿童尽东征。\n请为父老歌：艰难愧深情！\n歌罢仰天叹，四座泪纵横。\n"},
{"id": 633, "title": "浣溪沙·细雨斜风作晓寒", "dynasty": "宋代", "author": "苏轼", "content": "细雨斜风作晓寒，淡烟疏柳媚晴滩。入淮清洛渐漫漫。\n雪沫乳花浮午盏，蓼茸蒿笋试春盘。人间有味是清欢。"},
{"id": 634, "title": "莲叶", "dynasty": "唐代", "author": "郑谷", "content": "\n移舟水溅差差绿，倚槛风摆柄柄香。(风摆 一作：风摇)\n多谢浣纱人未折，雨中留得盖鸳鸯。\n"},
{"id": 635, "title": "报任少卿书 / 报任安书", "dynasty": "两汉", "author": "司马迁", "content": "　　太史公牛马走司马迁，再拜言。\n　　少卿足下：曩者辱赐书，教以慎于接物，推贤进士为务，意气勤勤恳恳。若望仆不相师，而用流俗人之言，仆非敢如此也。仆虽罢驽，亦尝侧闻长者之遗风矣。顾自以为身残处秽，动而见尤，欲益反损，是以独郁悒而无谁语。谚曰：“谁为为之？孰令听之？”盖钟子期死，伯牙终身不复鼓琴。何则？士为知己者用，女为说己者容。若仆大质已亏缺矣，虽材怀随和，行若由夷，终不可以为荣，适足以发笑而自点耳。\n　　书辞宜答，会东从上来，又迫贱事，相见日浅，卒卒无须臾之间，得竭指意。今少卿抱不测之罪，涉旬月，迫季冬，仆又薄从上雍，恐卒然不可为讳，是仆终已不得舒愤懑以晓左右，则长逝者魂魄私恨无穷。请略陈固陋。阙然久不报，幸勿为过。\n　　仆闻之：修身者，智之符也；爱施者，仁之端也；取予者，义之表也；耻辱者，勇之决也；立名者，行之极也。士有此五者，然后可以托于世，列于君子之林矣。故祸莫憯于欲利，悲莫痛于伤心，行莫丑于辱先，诟莫大于宫刑。刑余之人，无所比数，非一世也，所从来远矣。昔卫灵公与雍渠同载，孔子适陈；商鞅因景监见，赵良寒心；同子参乘，袁丝变色：自古而耻之！夫以中材之人，事有关于宦竖，莫不伤气，而况于慷慨之士乎！如今朝廷虽乏人，奈何令刀锯之余，荐天下之豪俊哉！仆赖先人绪业，得待罪辇毂下，二十余年矣。所以自惟：上之，不能纳忠效信，有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城野战，有斩将搴旗之功；下之，不能积日累劳，取尊官厚禄，以为宗族交游光宠。四者无一遂，苟合取容，无所短长之效，可见于此矣。乡者，仆亦尝厕下大夫之列，陪外廷末议。不以此时引维纲，尽思虑，今已亏形为扫除之隶，在阘茸之中，乃欲仰首伸眉，论列是非，不亦轻朝廷、羞当世之士邪？嗟乎！嗟乎！如仆尚何言哉！尚何言哉！\n　　且事本末未易明也。仆少负不羁之才，长无乡曲之誉，主上幸以先人之故，使得奉薄伎，出入周卫之中。仆以为戴盆何以望天，故绝宾客之知，忘室家之业，日夜思竭其不肖之材力，务一心营职，以求亲媚于主上。而事乃有大谬不然者！\n　　夫仆与李陵俱居门下，素非能相善也。趣舍异路，未尝衔杯酒，接殷勤之余欢。然仆观其为人，自守奇士，事亲孝，与士信，临财廉，取予义，分别有让，恭俭下人，常思奋不顾身，以徇国家之急。其素所蓄积也，仆以为有国士之风。夫人臣出万死不顾一生之计，赴公家之难，斯已奇矣。今举事一不当，而全躯保妻子之臣随而媒孽其短，仆诚私心痛之。且李陵提步卒不满五千，深践戎马之地，足历王庭，垂饵虎口，横挑强胡，仰亿万之师，与单于连战十有余日，所杀过当。虏救死扶伤不给，旃裘之君长咸震怖，乃悉征其左、右贤王，举引弓之民，一国共攻而围之。转斗千里，矢尽道穷，救兵不至，士卒死伤如积。然陵一呼劳军，士无不起，躬自流涕，沬血饮泣，更张空弮，冒白刃，北首争死敌者。陵未没时，使有来报，汉公卿王侯皆奉觞上寿。后数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，见主上惨凄怛悼，诚欲效其款款之愚，以为李陵素与士大夫绝甘分少，能得人之死力，虽古之名将，不能过也。身虽陷败，彼观其意，且欲得其当而报于汉。事已无可奈何，其所摧败，功亦足以暴于天下矣。仆怀欲陈之，而未有路，适会召问，即以此指，推言陵之功，欲以广主上之意，塞睚眦之辞。未能尽明，明主不晓，以为仆沮贰师，而为李陵游说，遂下于理。拳拳之忠，终不能自列。因为诬上，卒从吏议。家贫，货赂不足以自赎，交游莫救，左右亲近不为一言。身非木石，独与法吏为伍，深幽囹圄之中，谁可告愬者！此真少卿所亲见，仆行事岂不然乎？李陵既生降，隤其家声，而仆又佴之蚕室，重为天下观笑。悲夫！悲夫！事未易一二为俗人言也。\n　　仆之先非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然也。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰“刑不上大夫。”此言士节不可不勉厉也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头抢地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南面称孤，系狱抵罪；绛侯诛诸吕，权倾五伯，囚于请室；魏其，大将也，衣赭衣，关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。\n　　夫人情莫不贪生恶死，念父母，顾妻子，至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。\n　　古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。\n　　仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！\n　　且负下未易居，下流多谤议。仆以口语遇遭此祸，重为乡党所笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所往。每念斯耻，汗未尝不发背沾衣也！身直为闺阁之臣，宁得自引深藏于岩穴邪？故且从俗浮沉，与时俯仰，以通其狂惑。今少卿乃教以推贤进士，无乃与仆私心剌谬乎？今虽欲自雕琢，曼辞以自饰，无益，于俗不信，适足取辱耳。要之，死日然后是非乃定。书不能悉意，故略陈固陋。谨再拜。"},
{"id": 636, "title": "秋登宣城谢脁北楼", "dynasty": "唐代", "author": "李白", "content": "\n江城如画里，山晚望晴空。(山\n 一作：晓)\n两水夹明镜，双桥落彩虹。\n人烟寒橘柚，秋色老梧桐。\n谁念北楼上，临风怀谢公。\n"},
{"id": 637, "title": "稚子弄冰", "dynasty": "宋代", "author": "杨万里", "content": "\n稚子金盆脱晓冰，彩丝穿取当银铮。(银铮 一作：银钲)\n敲成玉磬穿林响，忽作玻璃碎地声。(玻璃 一作：玻瓈)\n"},
{"id": 638, "title": "玉楼春·春恨", "dynasty": "宋代", "author": "晏殊", "content": "\n绿杨芳草长亭路，年少抛人容易去。楼头残梦五更钟，花底离愁三月雨。\n无情不似多情苦，一寸还成千万缕。天涯地角有穷时，只有相思无尽处。\n"},
{"id": 639, "title": "王孙游", "dynasty": "南北朝", "author": "谢朓", "content": "绿草蔓如丝，杂树红英发。\n无论君不归，君归芳已歇。"},
{"id": 640, "title": "滥竽充数", "dynasty": "先秦", "author": "韩非", "content": "\n　　齐宣王使人吹竽，必三百人。南郭处士请为王吹竽，宣王说之，廪食以数百人。宣王死，湣王立，好一一听之，处士逃。\n"},
{"id": 641, "title": "山中问答 / 山中答俗人问", "dynasty": "唐代", "author": "李白", "content": "\n问余何意栖碧山，笑而不答心自闲。\n桃花流水窅然去，别有天地非人间。\n"},
{"id": 642, "title": "舟夜书所见", "dynasty": "清代", "author": "查慎行", "content": "\n月黑见渔灯，孤光一点萤。\n微微风簇浪，散作满河星。\n"},
{"id": 643, "title": "忆梅", "dynasty": "唐代", "author": "李商隐", "content": "\n定定住天涯，依依向物华。\n寒梅最堪恨，常作去年花。\n"},
{"id": 644, "title": "九歌", "dynasty": "先秦", "author": "屈原", "content": "东皇太一\n吉日兮辰良，穆将愉兮上皇；\n抚长剑兮玉珥，璆锵鸣兮琳琅；\n瑶席兮玉瑱，盍将把兮琼芳；\n蕙肴蒸兮兰藉，奠桂酒兮椒浆；\n扬枹兮拊鼓，疏缓节兮安歌；\n陈竽瑟兮浩倡；\n灵偃蹇兮姣服，芳菲菲兮满堂；\n五音纷兮繁会，君欣欣兮乐康。\n云中君\n浴兰汤兮沐芳，华采衣兮若英；\n灵连蜷兮既留，烂昭昭兮未央；\n謇将憺兮寿宫，与日月兮齐光；\n龙驾兮帝服，聊翱游兮周章；\n灵皇皇兮既降，猋远举兮云中；\n览冀洲兮有余，横四海兮焉穷；\n思夫君兮太息，极劳心兮忡忡；\n湘君\n君不行兮夷犹，蹇谁留兮中洲；\n美要眇兮宜修，沛吾乘兮桂舟；\n令沅湘兮无波，使江水兮安流；\n望夫君兮未来，吹参差兮谁思；\n驾飞龙兮北征，邅吾道兮洞庭；\n薜荔柏兮蕙绸，荪桡兮兰旌；\n望涔阳兮极浦，横大江兮扬灵；\n扬灵兮未极，女婵媛兮为余太息；\n横流涕兮潺湲，隐思君兮陫侧；\n桂棹兮兰枻，斵冰兮积雪；\n采薜荔兮水中，搴芙蓉兮木末；\n心不同兮媒劳，恩不甚兮轻绝；\n石濑兮浅浅，飞龙兮翩翩；\n交不忠兮怨长，期不信兮告余以不闲；\n朝骋骛兮江皋，夕弭节兮北渚；\n鸟次兮屋上，水周兮堂下；\n捐余玦兮江中，遗余佩兮醴浦；\n采芳洲兮杜若，将以遗兮下女；\n时不可兮再得，聊逍遥兮容与。\n湘夫人\n帝子降兮北渚，目眇眇兮愁予；\n袅袅兮秋风，洞庭波兮木叶下；\n登白薠兮骋望，与佳期兮夕张；\n鸟何萃兮苹中，罾何为兮木上？(苹 通：蘋)\n沅有茝兮醴有兰，思公子兮未敢言；\n荒忽兮远望，观流水兮潺湲；\n麋何食兮庭中，蛟何为兮水裔；\n朝驰余马兮江皋，夕济兮西澨；\n闻佳人兮召余，将腾驾兮偕逝；\n筑室兮水中，葺之兮荷盖；\n荪壁兮紫坛，播芳椒兮成堂；\n桂栋兮兰橑，辛夷楣兮药房；\n罔薜荔兮为帷，擗蕙櫋兮既张；\n白玉兮为镇，疏石兰兮为芳；\n芷葺兮荷屋，缭之兮杜衡；\n合百草兮实庭，建芳馨兮庑门；\n九嶷缤兮并迎，灵之来兮如云；\n捐余袂兮江中，遗余褋兮醴浦；\n搴汀洲兮杜若，将以遗兮远者；\n时不可兮骤得，聊逍遥兮容与！\n大司命\n广开兮天门，纷吾乘兮玄云；\n令飘风兮先驱，使涷雨兮洒尘；\n君回翔兮以下，逾空桑兮从女；\n纷总总兮九州，何寿夭兮在予；\n高飞兮安翔，乘清气兮御阴阳；\n吾与君兮齐速，导帝之兮九坑；\n灵衣兮被被，玉佩兮陆离；\n一阴兮一阳，众莫知兮余所为；\n折疏麻兮瑶华，将以遗兮离居；\n老冉冉兮既极，不寖近兮愈疏；\n乘龙兮辚辚，高驰兮冲天；\n结桂枝兮延伫，羌愈思兮愁人；\n愁人兮奈何，愿若今兮无亏；\n固人命兮有当，孰离合兮何为？\n少司命\n秋兰兮麋芜，罗生兮堂下；\n绿叶兮素华，芳菲菲兮袭予；\n夫人兮自有美子，荪何以兮愁苦；\n秋兰兮青青，绿叶兮紫茎；\n满堂兮美人，忽独与余兮目成；\n入不言兮出不辞，乘回风兮载云旗；\n悲莫悲兮生别离，乐莫乐兮新相知；\n荷衣兮蕙带，儵而来兮忽而逝；\n夕宿兮帝郊，君谁须兮云之际；\n与女沐兮咸池，曦女发兮阳之阿；\n望美人兮未来，临风怳兮浩歌；\n孔盖兮翠旌，登九天兮抚彗星；\n竦长剑兮拥幼艾，荪独宜兮为民正。\n东君\n暾将出兮东方，照吾槛兮扶桑；\n抚余马兮安驱，夜皎皎兮既明；\n驾龙輈兮乘雷，载云旗兮委蛇；\n长太息兮将上，心低徊兮顾怀；\n羌声色兮娱人，观者儋兮忘归；\n縆瑟兮交鼓，萧钟兮瑶簴；\n鸣篪兮吹竽，思灵保兮贤姱；\n翾飞兮翠曾，展诗兮会舞；\n应律兮合节，灵之来兮敝日；\n青云衣兮白霓裳，举长矢兮射天狼；\n操余弧兮反沦降，援北斗兮酌桂浆；\n撰余辔兮高驰翔，杳冥冥兮以东行。\n河伯\n与女游兮九河，冲风起兮水扬波；\n乘水车兮荷盖，驾两龙兮骖螭；\n登昆仑兮四望，心飞扬兮浩荡；\n日将暮兮怅忘归，惟极浦兮寤怀；\n鱼鳞屋兮龙堂，紫贝阙兮珠宫；\n灵何惟兮水中；\n乘白鼋兮逐文鱼，与女游兮河之渚；\n流澌纷兮将来下；\n子交手兮东行，送美人兮南浦；\n波滔滔兮来迎，鱼鳞鳞兮媵予。\n山鬼\n若有人兮山之阿，被薜荔兮带女萝；\n既含睇兮又宜笑，子慕予兮善窈窕；\n乘赤豹兮从文狸，辛夷车兮结桂旗；\n被石兰兮带杜衡，折芳馨兮遗所思；\n余处幽篁兮终不见天，路险难兮独后来；\n表独立兮山之上，云容容兮而在下；\n杳冥冥兮羌昼晦，东风飘兮神灵雨；\n留灵修兮憺忘归，岁既晏兮孰华予；\n采三秀兮于山间，石磊磊兮葛蔓蔓；\n怨公子兮怅忘归，君思我兮不得闲；\n山中人兮芳杜若，饮石泉兮荫松柏；\n君思我兮然疑作；\n雷填填兮雨冥冥，猿啾啾兮狖夜鸣；\n风飒飒兮木萧萧，思公子兮徒离忧。\n国殇\n操吴戈兮被犀甲，车错毂兮短兵接；\n旌蔽日兮敌若云，矢交坠兮士争先；\n凌余阵兮躐余行，左骖殪兮右刃伤；\n霾两轮兮絷四马，援玉枹兮击鸣鼓；\n天时怼兮威灵怒，严杀尽兮弃原野；\n出不入兮往不反，平原忽兮路超远；\n带长剑兮挟秦弓，首身离兮心不惩；\n诚既勇兮又以武，终刚强兮不可凌；\n身既死兮神以灵，魂魄毅兮为鬼雄。\n礼魂\n成礼兮会鼓，传芭兮代舞；\n姱女倡兮容与；\n春兰兮秋菊，长无绝兮终古。"},
{"id": 645, "title": "多丽·咏白菊", "dynasty": "宋代", "author": "李清照", "content": "\n小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝藉，不减酴醿。 \n渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。\n"},
{"id": 646, "title": "兰溪棹歌", "dynasty": "唐代", "author": "戴叔伦", "content": "\n凉月如眉挂柳湾，越中山色镜中看。\n兰溪三日桃花雨，半夜鲤鱼来上滩。\n"},
{"id": 647, "title": "得胜乐·夏", "dynasty": "元代", "author": "白朴", "content": "\n酷暑天，葵榴发，喷鼻香十里荷花。兰舟斜缆垂扬下，只宜辅枕簟向凉亭披襟散发。\n"},
{"id": 648, "title": "端午", "dynasty": "唐代", "author": "文秀", "content": "\n节分端午自谁言，万古传闻为屈原。\n堪笑楚江空渺渺，不能洗得直臣冤。\n"},
{"id": 649, "title": "富人之子", "dynasty": "宋代", "author": "苏轼", "content": "\n齐有富人，家累千金。其二子甚愚，其父又不教之。\n一日，艾子谓其父曰：“君之子虽美，而不通世务，他日曷能克其家?”\n父怒曰：“吾之子敏而且恃多能，岂有不通世务者耶?”\n艾子曰：“不须试之他，但问君之子，所食者米，从何来？若知之，吾当妄言之罪。”\n父遂呼其子问之。其子嘻然笑曰：“吾岂不知此也？每以布囊取来。”\n其父愀然改容曰：“子之愚甚也!彼米不是田中来?”\n艾子曰：“非其父不生其子。”\n"},
{"id": 650, "title": "饮中八仙歌", "dynasty": "唐代", "author": "杜甫", "content": "\n知章骑马似乘船，眼花落井水底眠。\n汝阳三斗始朝天，道逢麴车口流涎，恨不移封向酒泉。\n左相日兴费万钱，饮如长鲸吸百川，衔杯乐圣称避贤。\n宗之潇洒美少年，举觞白眼望青天，皎如玉树临风前。\n苏晋长斋绣佛前，醉中往往爱逃禅。\n李白斗酒诗百篇，长安市上酒家眠，(斗酒 一作：一斗)\n天子呼来不上船，自称臣是酒中仙。\n张旭三杯草圣传，脱帽露顶王公前，挥毫落纸如云烟。\n焦遂五斗方卓然，高谈雄辩惊四筵。\n"},
{"id": 651, "title": "父善游", "dynasty": "先秦", "author": "吕不韦 撰", "content": "　　有过于江上者，见人方引婴儿而欲投之江中，婴儿啼。人问其故。曰：“此其父善游。”\n　　其父虽善游，其子岂遽善游哉？以此任物，亦必悖矣。"},
{"id": 652, "title": "人有亡斧者", "dynasty": "先秦", "author": "吕不韦 撰", "content": "\n　　人有亡斧者，意其邻人之子。视其行步，窃斧也；视其颜色，窃斧也；听其言语，窃斧也；动作态度，无为而不窃斧者也。俄而掘其沟而得其斧，他日，复见其邻之子，其行动、颜色、动作皆无似窃斧者也。\n"},
{"id": 653, "title": "寄黄几复", "dynasty": "宋代", "author": "黄庭坚", "content": "我居北海君南海，寄雁传书谢不能。\n桃李春风一杯酒，江湖夜雨十年灯。\n持家但有四立壁，治病不蕲三折肱。\n想见读书头已白，隔溪猿哭瘴溪藤。(想见 一作：想得)"},
{"id": 654, "title": "节妇吟·寄东平李司空师道", "dynasty": "唐代", "author": "张籍", "content": "\n君知妾有夫，赠妾双明珠。\n感君缠绵意，系在红罗襦。\n妾家高楼连苑起，良人执戟明光里。\n知君用心如日月，事夫誓拟同生死。\n还君明珠双泪垂，恨不相逢未嫁时。\n"},
{"id": 655, "title": "江上", "dynasty": "宋代", "author": "王安石", "content": "\n江水漾西风，江花脱晚红。\n离情被横笛，吹过乱山东。\n"},
{"id": 656, "title": "水调歌头·徐州中秋", "dynasty": "宋代", "author": "苏辙", "content": "离别一何久，七度过中秋。去年东武今夕，明月不胜愁。岂意彭城山下，同泛清河古汴，船上载凉州。鼓吹助清赏，鸿雁起汀洲。\n坐中客，翠羽帔，紫绮裘。素娥无赖，西去曾不为人留。今夜清尊对客，明夜孤帆水驿，依旧照离忧。但恐同王粲，相对永登楼。"},
{"id": 657, "title": "古从军行", "dynasty": "唐代", "author": "李颀", "content": "\n白日登山望烽火，黄昏饮马傍交河。\n行人刁斗风沙暗，公主琵琶幽怨多。\n野云万里无城郭，雨雪纷纷连大漠。\n胡雁哀鸣夜夜飞，胡儿眼泪双双落。\n闻道玉门犹被遮，应将性命逐轻车。\n年年战骨埋荒外，空见蒲桃入汉家。\n"},
{"id": 658, "title": "蝶恋花·辛苦最怜天上月", "dynasty": "清代", "author": "纳兰性德", "content": "\n辛苦最怜天上月，一昔如环，昔昔都成玦。若似月轮终皎洁，不辞冰雪为卿热。\n无那尘缘容易绝，燕子依然，软踏帘钩说。唱罢秋坟愁未歇，春丛认取双栖蝶。\n"},
{"id": 659, "title": "秋兴八首·其一", "dynasty": "唐代", "author": "杜甫", "content": "\n玉露凋伤枫树林，巫山巫峡气萧森。\n江间波浪兼天涌，塞上风云接地阴。\n丛菊两开他日泪，孤舟一系故园心。\n寒衣处处催刀尺，白帝城高急暮砧。\n"},
{"id": 660, "title": "登快阁", "dynasty": "宋代", "author": "黄庭坚", "content": "痴儿了却公家事，快阁东西倚晚晴。\n落木千山天远大，澄江一道月分明。\n朱弦已为佳人绝，青眼聊因美酒横。\n万里归船弄长笛，此心吾与白鸥盟。"},
{"id": 661, "title": "春怨", "dynasty": "唐代", "author": "刘方平", "content": "\n纱窗日落渐黄昏，金屋无人见泪痕。 \n寂寞空庭春欲晚，梨花满地不开门。\n"},
{"id": 662, "title": "白鹿洞二首·其一", "dynasty": "唐代", "author": "王贞白", "content": "\n读书不觉已春深，一寸光阴一寸金。(已春深 一作：春已深)\n不是道人来引笑，周情孔思正追寻。\n"},
{"id": 663, "title": "经乱离后天恩流夜郎忆旧游书怀赠江夏韦太守良宰", "dynasty": "唐代", "author": "李白", "content": "\n天上白玉京，十二楼五城。仙人抚我顶，结发受长生。 \n误逐世间乐，颇穷理乱情。九十六圣君，浮云挂空名。 \n天地赌一掷，未能忘战争。试涉霸王略，将期轩冕荣。 \n时命乃大谬，弃之海上行。学剑翻自哂，为文竟何成。 \n剑非万人敌，文窃四海声。儿戏不足道，五噫出西京。 \n临当欲去时，慷慨泪沾缨。叹君倜傥才，标举冠群英。 \n开筵引祖帐，慰此远徂征。鞍马若浮云，送余骠骑亭。 \n歌钟不尽意，白日落昆明。十月到幽州，戈鋋若罗星。 \n君王弃北海，扫地借长鲸。呼吸走百川，燕然可摧倾。 \n心知不得语，却欲栖蓬瀛。弯弧惧天狼，挟矢不敢张。 \n揽涕黄金台，呼天哭昭王。无人贵骏骨，騄耳空腾骧。 \n乐毅倘再生，于今亦奔亡。蹉跎不得意，驱马还贵乡。 \n逢君听弦歌，肃穆坐华堂。百里独太古，陶然卧羲皇。 \n征乐昌乐馆，开筵列壶觞。贤豪间青娥，对烛俨成行。 \n醉舞纷绮席，清歌绕飞梁。欢娱未终朝，秩满归咸阳。 \n祖道拥万人，供帐遥相望。一别隔千里，荣枯异炎凉。 \n炎凉几度改，九土中横溃。汉甲连胡兵，沙尘暗云海。 \n草木摇杀气，星辰无光彩。白骨成丘山，苍生竟何罪。 \n函关壮帝居，国命悬哥舒。长戟三十万，开门纳凶渠。 \n公卿如犬羊，忠谠醢与菹。二圣出游豫，两京遂丘墟。 \n帝子许专征，秉旄控强楚。节制非桓文，军师拥熊虎。 \n人心失去就，贼势腾风雨。惟君固房陵，诚节冠终古。 \n仆卧香炉顶，餐霞漱瑶泉。门开九江转，枕下五湖连。 \n半夜水军来，浔阳满旌旃。空名适自误，迫胁上楼船。 \n徒赐五百金，弃之若浮烟。辞官不受赏，翻谪夜郎天。 \n夜郎万里道，西上令人老。扫荡六合清，仍为负霜草。 \n日月无偏照，何由诉苍昊。良牧称神明，深仁恤交道。 \n一忝青云客，三登黄鹤楼。顾惭祢处士，虚对鹦鹉洲。 \n樊山霸气尽，寥落天地秋。江带峨眉雪，川横三峡流。 \n万舸此中来，连帆过扬州。送此万里目，旷然散我愁。 \n纱窗倚天开，水树绿如发。窥日畏衔山，促酒喜得月。 \n吴娃与越艳，窈窕夸铅红。呼来上云梯，含笑出帘栊。 \n对客小垂手，罗衣舞春风。宾跪请休息，主人情未极。 \n览君荆山作，江鲍堪动色。清水出芙蓉，天然去雕饰。 \n逸兴横素襟，无时不招寻。朱门拥虎士，列戟何森森。 \n剪凿竹石开，萦流涨清深。登台坐水阁，吐论多英音。 \n片辞贵白璧，一诺轻黄金。谓我不愧君，青鸟明丹心。 \n五色云间鹊，飞鸣天上来。传闻赦书至，却放夜郎回。 \n暖气变寒谷，炎烟生死灰。君登凤池去，忽弃贾生才。 \n桀犬尚吠尧，匈奴笑千秋。中夜四五叹，常为大国忧。 \n旌旆夹两山，黄河当中流。连鸡不得进，饮马空夷犹。 \n安得羿善射，一箭落旄头。\n"},
{"id": 664, "title": "代悲白头翁", "dynasty": "唐代", "author": "刘希夷", "content": "\n洛阳城东桃李花，飞来飞去落谁家？\n洛阳女儿惜颜色，坐见落花长叹息。\n今年花落颜色改，明年花开复谁在？\n已见松柏摧为薪，更闻桑田变成海。\n古人无复洛城东，今人还对落花风。\n年年岁岁花相似，岁岁年年人不同。\n寄言全盛红颜子，应怜半死白头翁。\n此翁白头真可怜，伊昔红颜美少年。\n公子王孙芳树下，清歌妙舞落花前。\n光禄池台文锦绣，将军楼阁画神仙。\n一朝卧病无相识，三春行乐在谁边？\n宛转蛾眉能几时？须臾鹤发乱如丝。\n但看古来歌舞地，唯有黄昏鸟雀悲。\n"},
{"id": 665, "title": "乐羊子妻", "dynasty": "南北朝", "author": "范晔", "content": "　　河南乐羊子之妻者，不知何氏之女也。\n　　羊子尝行路，得遗金一饼，还以与妻。妻曰：“妾闻志士不饮‘ 盗泉’之水，廉者不受嗟来之食，况拾遗求利,以污其行乎！”羊子大惭，乃捐金于野，而远寻师学。\n　　一年来归，妻跪问其故，羊子曰：“久行怀思，无它异也。”妻乃引刀趋机而言曰：“此织生自蚕茧，成于机杼。一丝而累，以至于寸，累寸不已，遂成丈匹。今若断斯织也，则捐失成功，稽废时日。夫子积学，当‘日知其所亡’，以就懿德；若中道而归，何异断斯织乎？”羊子感其言，复还终业，遂七年不返。\n　　尝有它舍鸡谬入园中，姑盗杀而食之，妻对鸡不餐而泣。姑怪问其故。妻曰：“自伤居贫，使食有它肉。”姑竟弃之。后盗欲有犯妻者，乃先劫其姑。妻闻，操刀而出。盗人曰：“释汝刀从我者可全，不从我者，则杀汝姑。”妻仰天而叹，举刀刎颈而死。盗亦不杀其姑。太守闻之，即捕杀贼盗，而赐妻缣帛，以礼葬之，号曰“贞义”。"},
{"id": 666, "title": "新柳", "dynasty": "宋代", "author": "杨万里", "content": "\n柳条百尺拂银塘，且莫深青只浅黄。\n未必柳条能蘸水，水中柳影引他长。\n"},
{"id": 667, "title": "蝶恋花·暖雨晴风初破冻", "dynasty": "宋代", "author": "李清照", "content": "\n暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。\n乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。\n"},
{"id": 668, "title": "咸阳城东楼 / 咸阳城西楼晚眺", "dynasty": "唐代", "author": "许浑", "content": "\n一上高城万里愁，蒹葭杨柳似汀洲。\n溪云初起日沉阁，山雨欲来风满楼。(沉 通：沈)\n鸟下绿芜秦苑夕，蝉鸣黄叶汉宫秋。\n行人莫问当年事，故国东来渭水流。\n"},
{"id": 669, "title": "螽斯", "dynasty": "先秦", "author": "佚名", "content": "\n螽斯羽，诜诜兮。宜尔子孙，振振兮。\n螽斯羽，薨薨兮。宜尔子孙，绳绳兮。\n螽斯羽，揖揖兮。宜尔子孙，蛰蛰兮。\n"},
{"id": 670, "title": "诗经·国风·郑风", "dynasty": "先秦", "author": "佚名", "content": "风雨凄凄，鸡鸣喈喈。既见君子，云胡不夷。\n风雨潇潇，鸡鸣胶胶。既见君子，云胡不瘳。\n风雨如晦，鸡鸣不已。既见君子，云胡不喜。"},
{"id": 671, "title": "奉和令公绿野堂种花", "dynasty": "唐代", "author": "白居易", "content": "\n绿野堂开占物华，路人指道令公家。\n令公桃李满天下，何用堂前更种花。\n"},
{"id": 672, "title": "小星", "dynasty": "先秦", "author": "佚名", "content": "\n嘒彼小星，三五在东。肃肃宵征，夙夜在公。寔命不同。\n嘒彼小星，维参与昴。肃肃宵征，抱衾与裯。寔命不犹。\n"},
{"id": 673, "title": "忆江南·多少恨", "dynasty": "五代", "author": "李煜", "content": "\n多少恨，昨夜梦魂中。还似旧时游上苑，车如流水马如龙。花月正春风。\n"},
{"id": 674, "title": "新竹", "dynasty": "清代", "author": "郑燮", "content": "\n新竹高于旧竹枝，全凭老干为扶持。\n下年再有新生者，十丈龙孙绕凤池。(下年 一作：明年)\n"},
{"id": 675, "title": "城东早春", "dynasty": "唐代", "author": "杨巨源", "content": "\n诗家清景在新春，绿柳才黄半未匀。 \n若待上林花似锦，出门俱是看花人。\n"},
{"id": 676, "title": "千秋岁·数声鶗鴂", "dynasty": "宋代", "author": "张先", "content": "\n数声鶗鴂，又报芳菲歇。惜春更把残红折。雨轻风色暴，梅子青时节。永丰柳，无人尽日花飞雪。\n莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。(凝残月 一作：孤灯灭)\n"},
{"id": 677, "title": "踏莎行·候馆梅残", "dynasty": "宋代", "author": "欧阳修", "content": "\n候馆梅残，溪桥柳细。草薰风暖摇征辔。离愁渐远渐无穷，迢迢不断如春水。 \n寸寸柔肠，盈盈粉泪。楼高莫近危阑倚。平芜尽处是春山，行人更在春山外。\n"},
{"id": 678, "title": "曲江二首", "dynasty": "唐代", "author": "杜甫", "content": "一片花飞减却春，风飘万点正愁人。\n且看欲尽花经眼，莫厌伤多酒入唇。\n江上小堂巢翡翠，苑边高冢卧麒麟。\n细推物理须行乐，何用浮荣绊此身。\n朝回日日典春衣，每日江头尽醉归。\n酒债寻常行处有，人生七十古来稀。\n穿花蛱蝶深深见，点水蜻蜓款款飞。\n传语风光共流转，暂时相赏莫相违。"},
{"id": 679, "title": "北风行", "dynasty": "唐代", "author": "李白", "content": "\n烛龙栖寒门，光曜犹旦开。\n日月照之何不及此？惟有北风号怒天上来。\n燕山雪花大如席，片片吹落轩辕台。\n幽州思妇十二月，停歌罢笑双蛾摧。\n倚门望行人，念君长城苦寒良可哀。\n别时提剑救边去，遗此虎文金鞞靫。\n中有一双白羽箭，蜘蛛结网生尘埃。\n箭空在，人今战死不复回。\n不忍见此物，焚之已成灰。\n黄河捧土尚可塞，北风雨雪恨难裁。\n"},
{"id": 680, "title": "采莲曲二首", "dynasty": "唐代", "author": "王昌龄", "content": "吴姬越艳楚王妃，争弄莲舟水湿衣。\n来时浦口花迎入，采罢江头月送归。\n荷叶罗裙一色裁，芙蓉向脸两边开。\n乱入池中看不见，闻歌始觉有人来。"},
{"id": 681, "title": "长安春望", "dynasty": "唐代", "author": "卢纶", "content": "\n东风吹雨过青山，却望千门草色闲。\n家在梦中何日到，春生江上几人还？(春生 一作：春来)\n川原缭绕浮云外，宫阙参差落照间。\n谁念为儒逢世难，独将衰鬓客秦关。\n"},
{"id": 682, "title": "燕歌行", "dynasty": "唐代", "author": "高适", "content": "开元二十六年，客有从御史大夫张公出塞而还者；作《燕歌行》以示适，感征戍之事，因而和焉。\n汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌旆逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭陵杂风雨。\n战士军前半死生，美人帐下犹歌舞。\n大漠穷秋塞草腓，孤城落日斗兵稀。\n身当恩遇常轻敌，力尽关山未解围。(常轻敌 一作：恒轻敌)\n铁衣远戍辛勤久，玉箸应啼别离后。\n少妇城南欲断肠，征人蓟北空回首。\n边庭飘飖那可度，绝域苍茫更何有。(飘飖 一作：飘飘)\n杀气三时作阵云，寒声一夜传刁斗。\n相看白刃血纷纷，死节从来岂顾勋。\n君不见沙场征战苦，至今犹忆李将军。"},
{"id": 683, "title": "和子由渑池怀旧", "dynasty": "宋代", "author": "苏轼", "content": "人生到处知何似，应似飞鸿踏雪泥。\n泥上偶然留指爪，鸿飞那复计东西。\n老僧已死成新塔，坏壁无由见旧题。\n往日崎岖还记否，路长人困蹇驴嘶。"},
{"id": 684, "title": "自嘲", "dynasty": "近代", "author": "鲁迅", "content": "运交华盖欲何求，未敢翻身已碰头。\n破帽遮颜过闹市，漏船载酒泛中流。\n横眉冷对千夫指，俯首甘为孺子牛。\n躲进小楼成一统，管他冬夏与春秋。"},
{"id": 685, "title": "玉阶怨", "dynasty": "唐代", "author": "李白", "content": "\n玉阶生白露，夜久侵罗袜。\n却下水晶帘，玲珑望秋月。(水晶 一作 水精)\n"},
{"id": 686, "title": "国风·鄘风·相鼠", "dynasty": "先秦", "author": "佚名", "content": "\n相鼠有皮，人而无仪！人而无仪，不死何为？\n相鼠有齿，人而无止！人而无止，不死何俟？\n相鼠有体，人而无礼，人而无礼！胡不遄死？\n"},
{"id": 687, "title": "吊古战场文", "dynasty": "唐代", "author": "李华", "content": "　　浩浩乎，平沙无垠，夐不见人。河水萦带，群山纠纷。黯兮惨悴，风悲日曛。蓬断草枯，凛若霜晨。鸟飞不下，兽铤亡群。亭长告余曰：“此古战场也，常覆三军。往往鬼哭，天阴则闻。”伤心哉！秦欤汉欤？将近代欤？\n　　吾闻夫齐魏徭戍，荆韩召募。万里奔走，连年暴露。沙草晨牧，河冰夜渡。地阔天长，不知归路。寄身锋刃，腷臆谁愬？秦汉而还，多事四夷，中州耗斁，无世无之。古称戎夏，不抗王师。文教失宣，武臣用奇。奇兵有异于仁义，王道迂阔而莫为。呜呼噫嘻！\n　　吾想夫北风振漠，胡兵伺便。主将骄敌，期门受战。野竖旌旗，川回组练。法重心骇，威尊命贱。利镞穿骨，惊沙入面，主客相搏，山川震眩。声析江河，势崩雷电。至若穷阴凝闭，凛冽海隅，积雪没胫，坚冰在须。鸷鸟休巢，征马踟蹰。缯纩无温，堕指裂肤。当此苦寒，天假强胡，凭陵杀气，以相剪屠。径截辎重，横攻士卒。都尉新降，将军复没。尸踣巨港之岸，血满长城之窟。无贵无贱，同为枯骨。可胜言哉！鼓衰兮力竭，矢尽兮弦绝，白刃交兮宝刀折，两军蹙兮生死决。降矣哉，终身夷狄；战矣哉，暴骨沙砾。鸟无声兮山寂寂，夜正长兮风淅淅。魂魄结兮天沉沉，鬼神聚兮云幂幂。日光寒兮草短，月色苦兮霜白。伤心惨目，有如是耶！\n　　吾闻之：牧用赵卒，大破林胡，开地千里，遁逃匈奴。汉倾天下，财殚力痡。任人而已，岂在多乎！周逐猃狁，北至太原。既城朔方，全师而还。饮至策勋，和乐且闲。穆穆棣棣，君臣之间。秦起长城，竟海为关。荼毒生民，万里朱殷。汉击匈奴，虽得阴山，枕骸徧野，功不补患。\n　　苍苍蒸民，谁无父母？提携捧负，畏其不寿。谁无兄弟？如足如手。谁无夫妇？如宾如友。生也何恩，杀之何咎？其存其没，家莫闻知。人或有言，将信将疑。悁悁心目，寤寐见之。布奠倾觞，哭望天涯。天地为愁，草木凄悲。吊祭不至，精魂无依。必有凶年，人其流离。呜呼噫嘻！时耶命耶？从古如斯！为之奈何？守在四夷。 "},
{"id": 688, "title": "诉衷情·夜来沉醉卸妆迟", "dynasty": "宋代", "author": "李清照", "content": "\n夜来沉醉卸妆迟，梅萼插残枝。酒醒熏破春睡，梦远不成归。\n人悄悄，月依依，翠帘垂。更挼残蕊，更捻余香，更得些时。\n"},
{"id": 689, "title": "扬子江", "dynasty": "宋代", "author": "文天祥", "content": "\n几日随风北海游，回从扬子大江头。\n臣心一片磁针石，不指南方不肯休。\n"},
{"id": 690, "title": "咏怀古迹五首·其三", "dynasty": "唐代", "author": "杜甫", "content": "\n群山万壑赴荆门，生长明妃尚有村。\n一去紫台连朔漠，独留青冢向黄昏。\n画图省识春风面，环佩空归夜月魂。(夜月 一作：月夜 环\n 一作：环\n)\n千载琵琶作胡语，分明怨恨曲中论。\n"},
{"id": 691, "title": "山中与裴秀才迪书", "dynasty": "唐代", "author": "王维", "content": "　　近腊月下，景气和畅，故山殊可过。足下方温经，猥不敢相烦，辄便往山中，憩感配寺，与山僧饭讫而去。\n　　北涉玄灞，清月映郭。夜登华子冈，辋水沦涟，与月上下。寒山远火，明灭林外。深巷寒犬，吠声如豹。村墟夜舂，复与疏钟相间。此时独坐，僮仆静默，多思曩昔，携手赋诗，步仄径，临清流也。\n　　当待春中，草木蔓发，春山可望，轻鲦出水，白鸥矫翼，露湿青皋，麦陇朝雊，斯之不远，倘能从我游乎？非子天机清妙者，岂能以此不急之务相邀。然是中有深趣矣！无忽。因驮黄檗人往，不一，山中人王维白。 "},
{"id": 692, "title": "桂枝香·金陵怀古", "dynasty": "宋代", "author": "王安石", "content": "登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。(归帆 一作：征帆)\n念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。"},
{"id": 693, "title": "三台·清明应制", "dynasty": "宋代", "author": "万俟咏", "content": "\n见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。 \n乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。 \n正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。\n"},
{"id": 694, "title": "鹧鸪天·雪照山城玉指寒", "dynasty": "宋代", "author": "刘著", "content": "\n雪照山城玉指寒，一声羌管怨楼间。江南几度梅花发，人在天涯鬓已斑。\n星点点，月团团。倒流河汉入杯盘。翰林风月三千首，寄与吴姬忍泪看。\n"},
{"id": 695, "title": "太常引·建康中秋夜为吕叔潜赋", "dynasty": "宋代", "author": "辛弃疾", "content": "\n一轮秋影转金波，飞镜又重磨。把酒问姮娥：被白发、欺人奈何？\n乘风好去，长空万里，直下看山河。斫去桂婆娑，人道是、清光更多。\n"},
{"id": 696, "title": "题弟侄书堂", "dynasty": "唐代", "author": "杜荀鹤", "content": "\n何事居穷道不穷，乱时还与静时同。\n家山虽在干戈地，弟侄常修礼乐风。\n窗竹影摇书案上，野泉声入砚池中。\n少年辛苦终身事，莫向光阴惰寸功。\n"},
{"id": 697, "title": "郑伯克段于鄢", "dynasty": "先秦", "author": "左丘明", "content": "　　初，郑武公娶于申，曰武姜，生庄公及共叔段。庄公寤生，惊姜氏，故名曰寤生，遂恶之。爱共叔段，欲立之。亟请于武公，公弗许。\n　　及庄公即位，为之请制。公曰：“制，岩邑也，虢叔死焉。佗邑唯命。”请京，使居之，谓之京城大叔。祭仲曰：“都城过百雉，国之害也。先王之制：大都不过参国之一，中五之一，小九之一。今京不度，非制也，君将不堪。”公曰：“姜氏欲之，焉辟害？”对曰：“姜氏何厌之有！不如早为之所，无使滋蔓，蔓难图也。蔓草犹不可除，况君之宠弟乎！”公曰：“多行不义，必自毙，子姑待之。”\n　　既而大叔命西鄙北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之。无生民心。”公曰：“无庸，将自及。”大叔又收贰以为己邑，至于廪延。子封曰：“可矣，厚将得众。”公曰：“不义，不暱，厚将崩。”\n　　大叔完聚，缮甲兵，具卒乘，将袭郑。夫人将启之。公闻其期，曰：“可矣！”命子封帅车二百乘以伐京。京叛大叔段，段入于鄢，公伐诸鄢。五月辛丑，大叔出奔共。\n　　书曰：“郑伯克段于鄢。”段不弟，故不言弟；如二君，故曰克；称郑伯，讥失教也；谓之郑志。不言出奔，难之也。\n　　遂寘姜氏于城颍，而誓之曰：“不及黄泉，无相见也。”既而悔之。颍考叔为颍谷封人，闻之，有献于公，公赐之食，食舍肉。公问之，对曰：“小人有母，皆尝小人之食矣，未尝君之羹，请以遗之。”公曰：“尔有母遗，繄我独无！”颍考叔曰：“敢问何谓也？”公语之故，且告之悔。对曰：“君何患焉？若阙地及泉，隧而相见，其谁曰不然？”公从之。公入而赋：“大隧之中，其乐也融融！”姜出而赋：“大隧之外，其乐也洩洩。”遂为母子如初。\n　　君子曰：“颍考叔，纯孝也，爱其母，施及庄公。《诗》曰：‘孝子不匮，永锡尔类。’其是之谓乎！”"},
{"id": 698, "title": "除夜 / 巴山道中除夜书怀", "dynasty": "唐代", "author": "崔涂", "content": "\n迢递三巴路，羁危万里身。\n乱山残雪夜，孤烛异乡人。\n渐与骨肉远，转于僮仆亲。\n那堪正飘泊，明日岁华新。\n"},
{"id": 699, "title": "金错刀行", "dynasty": "宋代", "author": "陆游", "content": "黄金错刀白玉装，夜穿窗扉出光芒。\n丈夫五十功未立，提刀独立顾八荒。\n京华结交尽奇士，意气相期共生死。\n千年史册耻无名，一片丹心报天子。\n尔来从军天汉滨，南山晓雪玉嶙峋。\n呜呼！楚虽三户能亡秦，岂有堂堂中国空无人！"},
{"id": 700, "title": "春日忆李白", "dynasty": "唐代", "author": "杜甫", "content": "\n白也诗无敌，飘然思不群。\n清新庾开府，俊逸鲍参军。\n渭北春天树，江东日暮云。\n何时一樽酒，重与细论文。\n"},
{"id": 701, "title": "清平乐·红笺小字", "dynasty": "宋代", "author": "晏殊", "content": "\n红笺小字。说尽平生意。鸿雁在云鱼在水。惆怅此情难寄。 \n斜阳独倚西楼。遥山恰对帘钩。人面不知何处，绿波依旧东流。\n"},
{"id": 702, "title": "西塞山怀古", "dynasty": "唐代", "author": "刘禹锡", "content": "\n王濬楼船下益州，金陵王气黯然收。\n千寻铁锁沉江底，一片降幡出石头。\n人世几回伤往事，山形依旧枕寒流。\n今逢四海为家日，故垒萧萧芦荻秋。\n"},
{"id": 703, "title": "中秋", "dynasty": "唐代", "author": "司空图", "content": "\n闲吟秋景外，万事觉悠悠。\n此夜若无月，一年虚过秋。\n"},
{"id": 704, "title": "少年游·离多最是", "dynasty": "宋代", "author": "晏几道", "content": "\n离多最是，东西流水，终解两相逢。\n浅情终似，行云无定，犹到梦魂中。\n可怜人意，薄于云水，佳会更难重。\n细想从来，断肠多处，不与今番同。\n"},
{"id": 705, "title": "小松", "dynasty": "唐代", "author": "杜荀鹤", "content": "\n自小刺头深草里，而今渐觉出蓬蒿。 \n时人不识凌云木，直待凌云始道高。\n"},
{"id": 706, "title": "硕人", "dynasty": "先秦", "author": "佚名", "content": "\n硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。\n手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。\n硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。\n河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。\n"},
{"id": 707, "title": "梦微之", "dynasty": "唐代", "author": "白居易", "content": "\n夜来携手梦同游，晨起盈巾泪莫收。\n漳浦老身三度病，咸阳宿草八回秋。\n君埋泉下泥销骨，我寄人间雪满头。\n阿卫韩郎相次去，夜台茫昧得知不？\n"},
{"id": 708, "title": "和董传留别", "dynasty": "宋代", "author": "苏轼", "content": "\n粗缯大布裹生涯，腹有诗书气自华。\n厌伴老儒烹瓠叶，强随举子踏槐花。\n囊空不办寻春马，眼乱行看择婿车。\n得意犹堪夸世俗，诏黄新湿字如鸦。\n"},
{"id": 709, "title": "国风·邶风·绿衣", "dynasty": "先秦", "author": "佚名", "content": "\n绿兮衣兮，绿衣黄里。心之忧矣，曷维其已？(黄里 一作：黄裹)\n绿兮衣兮，绿衣黄裳。心之忧矣，曷维其亡？\n绿兮丝兮，女所治兮。我思古人，俾无訧兮。\n絺兮绤兮，凄其以风。我思古人，实获我心。\n"},
{"id": 710, "title": "秋声赋", "dynasty": "宋代", "author": "欧阳修", "content": "　　欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。”童子曰：“星月皎洁，明河在天，四无人声，声在树间。” \n　　余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。” (余曰 一作：予曰)\n　　“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！” \n　　童子莫对，垂头而睡。但闻四壁虫声唧唧，如助予之叹息。 "},
{"id": 711, "title": "灞上秋居", "dynasty": "唐代", "author": "马戴", "content": "\n灞原风雨定，晚见雁行频。\n落叶他乡树，寒灯独夜人。\n空园白露滴，孤壁野僧邻。\n寄卧郊扉久，何年致此身。\n"},
{"id": 712, "title": "扁鹊见蔡桓公", "dynasty": "先秦", "author": "韩非", "content": "　　扁鹊见蔡桓公，立有间，扁鹊曰：“君有疾在腠理，不治将恐深。”桓侯曰：“寡人无疾。”扁鹊出，桓侯曰：“医之好治不病以为功！”\n　　居十日，扁鹊复见，曰：“君之病在肌肤，不治将益深。”桓侯不应。扁鹊出，桓侯又不悦。\n　　居十日，扁鹊复见，曰：“君之病在肠胃，不治将益深。”桓侯又不应。扁鹊出，桓侯又不悦。\n　　居十日，扁鹊望桓侯而还走。桓侯故使人问之，扁鹊曰：“疾在腠理，汤熨之所及也；在肌肤，针石之所及也；在肠胃，火齐之所及也；在骨髓，司命之所属，无奈何也。今在骨髓，臣是以无请也。”\n　　居五日，桓侯体痛，使人索扁鹊，已逃秦矣。桓侯遂死。"},
{"id": 713, "title": "晏子谏杀烛邹", "dynasty": "先秦", "author": "刘向 编", "content": "\n　　齐景公好弋，使烛邹主鸟而亡之。公怒，诏吏欲杀之。晏子曰： “烛邹有罪三，请数之以其罪杀之。”公曰：“可。”于是召而数之公前，曰：“烛邹，汝为吾君主鸟而亡之，是罪一也；使吾君以鸟之故杀人，是罪二也；使诸侯闻之以吾君重鸟而轻士 ，是罪三也。数烛邹罪已毕，请杀之 。”公曰：“勿杀！寡人闻命矣。”\n"},
{"id": 714, "title": "铁杵磨针", "dynasty": "明代", "author": "郑之珍", "content": "\n磨针溪，在眉州象耳山下。世传李太白读书山中，未成，弃去。过小溪，逢老媪方磨铁杵，问之，曰：“欲作针。”太白感其意，还卒业。媪自言姓武。今溪旁有武氏岩。\n"},
{"id": 715, "title": "贺新郎·甚矣吾衰矣", "dynasty": "宋代", "author": "辛弃疾", "content": "甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。\n一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。"},
{"id": 716, "title": "题诗后", "dynasty": "唐代", "author": "贾岛", "content": "\n两句三年得，一吟双泪流。\n知音如不赏，归卧故山秋。\n"},
{"id": 717, "title": "国风·鄘风·柏舟", "dynasty": "先秦", "author": "佚名", "content": "\n泛彼柏舟，亦泛其流。耿耿不寐，如有隐忧。微我无酒，以敖以游。\n我心匪鉴，不可以茹。亦有兄弟，不可以据。薄言往愬，逢彼之怒。\n我心匪石，不可转也。我心匪席，不可卷也。威仪棣棣，不可选也。\n忧心悄悄，愠于群小。觏闵既多，受侮不少。静言思之，寤辟有摽。\n日居月诸，胡迭而微？心之忧矣，如匪浣衣。静言思之，不能奋飞。\n"},
{"id": 718, "title": "离思五首", "dynasty": "唐代", "author": "元稹", "content": "自爱残妆晓镜中，环钗漫篸绿丝丛。\n须臾日射胭脂颊，一朵红苏旋欲融。\n山泉散漫绕阶流，万树桃花映小楼。\n闲读道书慵未起，水晶帘下看梳头。\n红罗著压逐时新，吉了花纱嫩麴尘。\n第一莫嫌材地弱，些些纰缦最宜人。\n曾经沧海难为水，除却巫山不是云。\n取次花丛懒回顾，半缘修道半缘君。\n寻常百种花齐发，偏摘梨花与白人。\n今日江头两三树，可怜和叶度残春。"},
{"id": 719, "title": "游子吟", "dynasty": "唐代", "author": "李益", "content": "\n女羞夫婿薄，客耻主人贱。\n遭遇同众流，低回愧相见。\n君非青铜镜，何事空照面。\n莫以衣上尘，不谓心如练。\n人生当荣盛，待士勿言倦。\n君看白日驰，何异弦上箭。\n"},
{"id": 720, "title": "水仙子·夜雨", "dynasty": "元代", "author": "徐再思", "content": "一声梧叶一声秋，一点芭蕉一点愁，三更归梦三更后。落灯花，棋未收，叹新丰逆旅淹留。枕上十年事，江南二老忧，都到心头。"},
{"id": 721, "title": "国风·郑风·野有蔓草", "dynasty": "先秦", "author": "佚名", "content": "\n野有蔓草，零露漙兮。有美一人，清扬婉兮。邂逅相遇，适我愿兮。\n野有蔓草，零露瀼瀼。有美一人，婉如清扬。邂逅相遇，与子偕臧。\n"},
{"id": 722, "title": "九歌·湘夫人", "dynasty": "先秦", "author": "屈原", "content": "\n帝子降兮北渚，目眇眇兮愁予。\n袅袅兮秋风，洞庭波兮木叶下。(袅袅 一作：渺渺)\n登白薠兮骋望，与佳期兮夕张。\n鸟何萃兮苹中，罾何为兮木上。\n沅有芷兮澧有兰，思公子兮未敢言。\n荒忽兮远望，观流水兮潺湲。\n麋何食兮庭中？蛟何为兮水裔？\n朝驰余马兮江皋，夕济兮西澨。\n闻佳人兮召予，将腾驾兮偕逝。\n筑室兮水中，葺之兮荷盖；\n荪壁兮紫坛，播芳椒兮成堂；\n桂栋兮兰橑，辛夷楣兮药房；\n罔薜荔兮为帷，擗蕙櫋兮既张；\n白玉兮为镇，疏石兰兮为芳；\n芷葺兮荷屋，缭之兮杜衡。\n合百草兮实庭，建芳馨兮庑门。\n九嶷缤兮并迎，灵之来兮如云。\n捐余袂兮江中，遗余褋兮澧浦。\n搴汀洲兮杜若，将以遗兮远者；\n时不可兮骤得，聊逍遥兮容与！\n"},
{"id": 723, "title": "蚕妇", "dynasty": "宋代", "author": "张俞", "content": "\n昨日入城市，归来泪满巾。\n遍身罗绮者，不是养蚕人。\n"},
{"id": 724, "title": "邯郸冬至夜思家", "dynasty": "唐代", "author": "白居易", "content": "\n邯郸驿里逢冬至，抱膝灯前影伴身。 \n想得家中夜深坐，还应说着远行人。\n"},
{"id": 725, "title": "为学一首示子侄", "dynasty": "清代", "author": "彭端淑", "content": "　　天下事有难易乎？为之，则难者亦易矣；不为，则易者亦难矣。人之为学有难易乎？学之，则难者亦易矣；不学，则易者亦难矣。\n　　吾资之昏，不逮人也，吾材之庸，不逮人也；旦旦而学之，久而不怠焉，迄乎成，而亦不知其昏与庸也。吾资之聪，倍人也，吾材之敏，倍人也；屏弃而不用，其与昏与庸无以异也。圣人之道，卒于鲁也传之。然则昏庸聪敏之用，岂有常哉？ \n　　蜀之鄙有二僧：其一贫，其一富。贫者语于富者曰：“吾欲之南海，何如？”富者曰：“子何恃而往？”曰：“吾一瓶一钵足矣。”富者曰：“吾数年来欲买舟而下，犹未能也。子何恃而往！”越明年，贫者自南海还，以告富者，富者有惭色。 \n　　西蜀之去南海，不知几千里也，僧富者不能至而贫者至焉。人之立志，顾不如蜀鄙之僧哉?是故聪与敏，可恃而不可恃也；自恃其聪与敏而不学者，自败者也。昏与庸，可限而不可限也；不自限其昏与庸，而力学不倦者，自力者也。"},
{"id": 726, "title": "辋川闲居赠裴秀才迪", "dynasty": "唐代", "author": "王维", "content": "寒山转苍翠，秋水日潺湲。\n倚杖柴门外，临风听暮蝉。\n渡头馀落日，墟里上孤烟。(馀 一作 余)\n复值接舆醉，狂歌五柳前。"},
{"id": 727, "title": "汴京元夕", "dynasty": "明代", "author": "李梦阳", "content": "\n中山孺子倚新妆，郑女燕姬独擅场。\n齐唱宪王春乐府，金梁桥外月如霜。\n"},
{"id": 728, "title": "读山海经·其十", "dynasty": "魏晋", "author": "陶渊明", "content": "\n精卫衔微木，将以填沧海。\n刑天舞干戚，猛志固常在。\n同物既无虑，化去不复悔。\n徒设在昔心，良辰讵可待。(辰 一作：晨)\n"},
{"id": 729, "title": "过华清宫绝句三首", "dynasty": "唐代", "author": "杜牧", "content": "长安回望绣成堆，山顶千门次第开。\n一骑红尘妃子笑，无人知是荔枝来。\n新丰绿树起黄埃，数骑渔阳探使回。\n霓裳一曲千峰上，舞破中原始下来。\n万国笙歌醉太平，倚天楼殿月分明。\n云中乱拍禄山舞，风过重峦下笑声。"},
{"id": 730, "title": "共工怒触不周山", "dynasty": "未知", "author": "佚名", "content": "\n　　昔者，共工与颛顼争为帝，怒而触不周之山，天柱折，地维绝。天倾西北，故日月星辰移焉；地不满东南，故水潦尘埃归焉。\n"},
{"id": 731, "title": "咏蝉 / 在狱咏蝉", "dynasty": "唐代", "author": "骆宾王", "content": "\n西陆蝉声唱，南冠客思深。(客思深 一作：客思侵)\n不堪玄鬓影，来对白头吟。(不堪 一作：那堪)\n露重飞难进，风多响易沉。\n无人信高洁，谁为表予心？\n"},
{"id": 732, "title": "湘春夜月·近清明", "dynasty": "宋代", "author": "黄孝迈", "content": "\n近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。 \n空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。\n"},
{"id": 733, "title": "破阵子·掷地刘郎玉斗", "dynasty": "宋代", "author": "辛弃疾", "content": "掷地刘郎玉斗，挂帆西子扁舟。千古风流今在此，万里功名莫放休。君王三百州。\n燕雀岂知鸿鹄，貂蝉元出兜鍪。却笑泸溪如斗大，肯把牛刀试手不？寿君双玉瓯。"},
{"id": 734, "title": "画鸡", "dynasty": "明代", "author": "唐寅", "content": "头上红冠不用裁，满身雪白走将来。\n平生不敢轻言语，一叫千门万户开。"},
{"id": 735, "title": "赠别二首", "dynasty": "唐代", "author": "杜牧", "content": "娉娉袅袅十三余，豆蔻梢头二月初。\n春风十里扬州路，卷上珠帘总不如。\n多情却似总无情，唯觉樽前笑不成。\n蜡烛有心还惜别，替人垂泪到天明。"},
{"id": 736, "title": "鹊踏枝·谁道闲情抛掷久", "dynasty": "五代", "author": "冯延巳", "content": "\n谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。(敢辞 一作：不辞)\n河畔青芜堤上柳，为问新愁，何事年年有？独立小桥风满袖，平林新月人归后。\n"},
{"id": 737, "title": "无题·飒飒东风细雨来", "dynasty": "唐代", "author": "李商隐", "content": "\n飒飒东风细雨来，芙蓉塘外有轻雷。\n金蟾啮锁烧香入，玉虎牵丝汲井回。\n贾氏窥帘韩掾少，宓妃留枕魏王才。\n春心莫共花争发，一寸相思一寸灰！\n"},
{"id": 738, "title": "卜算子·不是爱风尘", "dynasty": "宋代", "author": "严蕊", "content": "\n不是爱风尘，似被前缘误。花落花开自有时，总赖东君主。\n去也终须去，住也如何住！若得山花插满头，莫问奴归处。\n"},
{"id": 739, "title": "赏牡丹", "dynasty": "唐代", "author": "刘禹锡", "content": "\n庭前芍药妖无格，池上芙蕖净少情。\n唯有牡丹真国色，花开时节动京城。\n"},
{"id": 740, "title": "庐山谣寄卢侍御虚舟", "dynasty": "唐代", "author": "李白", "content": "\n我本楚狂人，凤歌笑孔丘。\n手持绿玉杖，朝别黄鹤楼。\n五岳寻仙不辞远，一生好入名山游。\n庐山秀出南斗傍，屏风九叠云锦张。\n影落明湖青黛光，金阙前开二峰长，银河倒挂三石梁。\n香炉瀑布遥相望，回崖沓嶂凌苍苍。\n翠影红霞映朝日，鸟飞不到吴天长。\n登高壮观天地间，大江茫茫去不还。\n黄云万里动风色，白波九道流雪山。\n好为庐山谣，兴因庐山发。\n闲窥石镜清我心，谢公行处苍苔没。\n早服还丹无世情，琴心三叠道初成。\n遥见仙人彩云里，手把芙蓉朝玉京。\n先期汗漫九垓上，愿接卢敖游太清。\n"},
{"id": 741, "title": "诉衷情·永夜抛人何处去", "dynasty": "唐代", "author": "顾夐", "content": "\n永夜抛人何处去？绝来音。香阁掩，眉敛，月将沉。\n争忍不相寻？怨孤衾。换我心，为你心，始知相忆深。\n"},
{"id": 742, "title": "对雪", "dynasty": "唐代", "author": "杜甫", "content": "\n战哭多新鬼，愁吟独老翁。\n乱云低薄暮，急雪舞回风。\n瓢弃尊无绿，炉存火似红。\n数州消息断，愁坐正书空。\n"},
{"id": 743, "title": "国风·周南·芣苢", "dynasty": "先秦", "author": "佚名", "content": "采采芣苢，薄言采之。\n采采芣苢，薄言有之。\n采采芣苢，薄言掇之。\n采采芣苢，薄言捋之。\n采采芣苢，薄言袺之。\n采采芣苢，薄言襭之。"},
{"id": 744, "title": "遣悲怀三首·其二", "dynasty": "唐代", "author": "元稹", "content": "昔日戏言身后意，今朝都到眼前来。(身后意 一作：身后事)\n衣裳已施行看尽，针线犹存未忍开。\n尚想旧情怜婢仆，也曾因梦送钱财。\n诚知此恨人人有，贫贱夫妻百事哀。"},
{"id": 745, "title": "卖柑者言", "dynasty": "明代", "author": "刘基", "content": "　　杭有卖果者，善藏柑，涉寒暑不溃。出之烨然，玉质而金色。置于市，贾十倍，人争鬻之。\n　　予贸得其一，剖之，如有烟扑口鼻，视其中，则干若败絮。予怪而问之曰：“若所市于人者，将以实笾豆，奉祭祀，供宾客乎？将炫外以惑愚瞽也？甚矣哉，为欺也！”\n　　卖者笑曰：“吾业是有年矣，吾赖是以食吾躯。吾售之，人取之，未尝有言，而独不足子所乎？世之为欺者不寡矣，而独我也乎？吾子未之思也。\n　　今夫佩虎符、坐皋比者，洸洸乎干城之具也，果能授孙、吴之略耶？ 峨大冠、 拖长绅者，昂昂乎庙堂之器也，果能建伊、皋之业耶？盗起而不知御，民困而不知救，吏奸而不知禁，法斁而不知理，坐糜廪粟而不知耻。观其坐高堂，骑大马，醉醇醴而饫肥鲜者，孰不巍巍乎可畏，赫赫乎可象也？又何往而不金玉其外，败絮其中也哉？今子是之不察，而以察吾柑！”\n　　予默默无以应。退而思其言，类东方生滑稽之流。岂其愤世疾邪者耶？而托于柑以讽耶？ "},
{"id": 746, "title": "归园田居·其二", "dynasty": "魏晋", "author": "陶渊明", "content": "\n野外罕人事，穷巷寡轮鞅。\n白日掩荆扉，虚室绝尘想。\n时复墟曲中，披草共来往。(墟曲中 一作：墟曲人)\n相见无杂言，但道桑麻长。\n桑麻日已长，我土日已广。\n常恐霜霰至，零落同草莽。\n"},
{"id": 747, "title": "秋思", "dynasty": "宋代", "author": "陆游", "content": "利欲驱人万火牛，江湖浪迹一沙鸥。\n日长似岁闲方觉，事大如天醉亦休。\n砧杵敲残深巷月，井梧摇落故园秋。\n欲舒老眼无高处，安得元龙百尺楼。"},
{"id": 748, "title": "望驿台", "dynasty": "唐代", "author": "白居易", "content": "\n靖安宅里当窗柳，望驿台前扑地花。(扑地花 一作：铺地花)\n两处春光同日尽，居人思客客思家。\n"},
{"id": 749, "title": "国风·邶风·式微", "dynasty": "先秦", "author": "佚名", "content": "\n式微，式微，胡不归？微君之故，胡为乎中露！\n式微，式微，胡不归？微君之躬，胡为乎泥中！\n"},
{"id": 750, "title": "读孟尝君传", "dynasty": "宋代", "author": "王安石", "content": "\n　　世皆称孟尝君能得士，士以故归之，而卒赖其力以脱于虎豹之秦。嗟乎！孟尝君特鸡鸣狗盗之雄耳，岂足以言得士？不然，擅齐之强，得一士焉，宜可以南面而制秦，尚何取鸡鸣狗盗之力哉？夫鸡鸣狗盗之出其门，此士之所以不至也。\n"},
{"id": 751, "title": "积雨辋川庄作 / 秋归辋川庄作", "dynasty": "唐代", "author": "王维", "content": "\n积雨空林烟火迟，蒸藜炊黍饷东菑。\n漠漠水田飞白鹭，阴阴夏木啭黄鹂。\n山中习静观朝槿，松下清斋折露葵。\n野老与人争席罢，海鸥何事更相疑。\n"},
{"id": 752, "title": "梦江南·千万恨", "dynasty": "唐代", "author": "温庭筠", "content": "\n千万恨，恨极在天涯。山月不知心里事，水风空落眼前花，摇曳碧云斜。\n"},
{"id": 753, "title": "鹧鸪", "dynasty": "唐代", "author": "郑谷", "content": "\n暖戏烟芜锦翼齐，品流应得近山鸡。\n雨昏青草湖边过，花落黄陵庙里啼。\n游子乍闻征袖湿，佳人才唱翠眉低。\n相呼相应湘江阔，苦竹丛深日向西。\n"},
{"id": 754, "title": "天仙子·水调数声持酒听", "dynasty": "宋代", "author": "张先", "content": "\n水调数声持酒听，午醉醒来愁未醒。送春春去几时回？临晚镜，伤流景，往事后期空记省。\n沙上并禽池上暝，云破月来花弄影。重重帘幕密遮灯，风不定，人初静，明日落红应满径。\n"},
{"id": 755, "title": "己亥岁二首·僖宗广明元年", "dynasty": "唐代", "author": "曹松", "content": "泽国江山入战图，生民何计乐樵苏。 \n凭君莫话封侯事，一将功成万骨枯。 \n传闻一战百神愁，两岸强兵过未休。 \n谁道沧江总无事，近来长共血争流。"},
{"id": 756, "title": "临江仙·夜登小阁忆洛中旧游", "dynasty": "宋代", "author": "陈与义", "content": "\n忆昔午桥桥上饮，坐中多是豪英。长沟流月去无声。杏花疏影里，吹笛到天明。 \n二十余年如一梦，此身虽在堪惊。闲登小阁看新晴。古今多少事，渔唱起三更。\n"},
{"id": 757, "title": "题龙阳县青草湖", "dynasty": "元代", "author": "唐珙", "content": "\n西风吹老洞庭波，一夜湘君白发多。\n醉后不知天在水，满船清梦压星河。\n"},
{"id": 758, "title": "三人成虎", "dynasty": "两汉", "author": "刘向", "content": "\n　　庞葱与太子质于邯郸，谓魏王曰：‘今一人言市有虎，王信之乎？’王曰：‘否。’‘二人言市有虎，王信之乎？’王曰：‘寡人疑之矣。’‘三人言市有虎，王信之乎？’王曰：‘寡人信之矣。’庞葱曰：‘夫市之无虎明矣，然而三人言而成虎。今邯郸去大梁也远于市，而议臣者过于三人，愿王察之。’王曰：‘寡人自为知。’于是辞行，而谗言先至。后太子罢质，果不得见。(庞葱 一作：庞恭)\n"},
{"id": 759, "title": "早春呈水部张十八员外二首", "dynasty": "唐代", "author": "韩愈", "content": "天街小雨润如酥，草色遥看近却无。\n最是一年春好处，绝胜烟柳满皇都。\n莫道官忙身老大，即无年少逐春心。\n凭君先到江头看，柳色如今深未深。"},
{"id": 760, "title": "竹枝词·山桃红花满上头", "dynasty": "唐代", "author": "刘禹锡", "content": "\n山桃红花满上头，蜀江春水拍山流。\n花红易衰似郎意，水流无限似侬愁。\n"},
{"id": 761, "title": "海棠春·已未清明对海棠有赋", "dynasty": "宋代", "author": "吴潜", "content": "\n海棠亭午沾疏雨。便一饷、胭脂尽吐。老去惜花心，相对花无语。 \n羽书万里飞来处。报扫荡、狐嗥兔舞。濯锦古江头，飞景还如许。\n"},
{"id": 762, "title": "怨", "dynasty": "明代", "author": "冯小青", "content": "\n新妆竟与画图争，知是昭阳第几名？\n瘦影自临春水照，卿须怜我我怜卿。\n"},
{"id": 763, "title": "听弹琴", "dynasty": "唐代", "author": "刘长卿", "content": "\n泠泠七弦上，静听松风寒。(七弦 一作：七丝)\n古调虽自爱，今人多不弹。\n"},
{"id": 764, "title": "蝶恋花·阅尽天涯离别苦", "dynasty": "清代", "author": "王国维", "content": "\n阅尽天涯离别苦，不道归来，零落花如许。花底相看无一语，绿窗春与天俱莫。(俱莫 一作：俱暮)\n待把相思灯下诉，一缕新欢，旧恨千千缕。最是人间留不住，朱颜辞镜花辞树。\n"},
{"id": 765, "title": "卜算子·答施", "dynasty": "宋代", "author": "乐婉", "content": "\n相思似海深，旧事如天远。泪滴千千万万行，更使人、愁肠断。\n要见无因见，拚了终难拚。若是前生未有缘，待重结、来生愿。\n"},
{"id": 766, "title": "雨晴", "dynasty": "唐代", "author": "王驾", "content": "雨前初见花间蕊，雨后兼无叶里花。\n蛱蝶飞来过墙去，却疑春色在邻家。(版本一) \n雨前初见花间蕊，雨后全无叶底花。\n蜂蝶纷纷过墙去，却疑春色在邻家。(版本二)"},
{"id": 767, "title": "晚晴", "dynasty": "唐代", "author": "李商隐", "content": "\n深居俯夹城，春去夏犹清。天意怜幽草，人间重晚晴。 \n并添高阁迥，微注小窗明。越鸟巢干后，归飞体更轻。\n"},
{"id": 768, "title": "东栏梨花", "dynasty": "宋代", "author": "苏轼", "content": "\n梨花淡白柳深青，柳絮飞时花满城。\n惆怅东栏一株雪，人生看得几清明。\n"},
{"id": 769, "title": "满庭芳·山抹微云", "dynasty": "宋代", "author": "秦观", "content": "\n山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。(万点 一作：数点)\n销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。\n"},
{"id": 770, "title": "终南山", "dynasty": "唐代", "author": "王维", "content": "\n太乙近天都，连山接海隅。\n白云回望合，青霭入看无。\n分野中峰变，阴晴众壑殊。\n欲投人处宿，隔水问樵夫。\n"},
{"id": 771, "title": "终南山", "dynasty": "唐代", "author": "王维", "content": "\n太乙近天都，连山接海隅。\n白云回望合，青霭入看无。\n分野中峰变，阴晴众壑殊。\n欲投人处宿，隔水问樵夫。\n"},
{"id": 772, "title": "李白墓", "dynasty": "唐代", "author": "白居易", "content": "采石江边李白坟，绕田无限草连云。\n可怜荒垄穷泉骨，曾有惊天动地文。\n但是诗人多薄命，就中沦落不过君。 "},
{"id": 773, "title": "汉江临泛 / 汉江临眺", "dynasty": "唐代", "author": "王维", "content": "\n楚塞三湘接，荆门九派通。\n江流天地外，山色有无中。\n郡邑浮前浦，波澜动远空。\n襄阳好风日，留醉与山翁。\n"},
{"id": 774, "title": "点绛唇·闺思", "dynasty": "宋代", "author": "李清照", "content": "\n寂寞深闺，柔肠一寸愁千缕。惜春春去。几点催花雨。\n倚遍阑干，只是无情绪。人何处。连天衰草，望断归来路。(\n草 一作：芳)\n"},
{"id": 775, "title": "送别诗", "dynasty": "隋代", "author": "佚名", "content": "杨柳青青著地垂，杨花漫漫搅天飞。\n柳条折尽花飞尽，借问行人归不归？"},
{"id": 776, "title": "夏夜追凉", "dynasty": "宋代", "author": "杨万里", "content": "\n夜热依然午热同，开门小立月明中。\n竹深树密虫鸣处，时有微凉不是风。\n"},
{"id": 777, "title": "咏早梅 / 扬州法曹梅花盛开", "dynasty": "南北朝", "author": "何逊", "content": "\n兔园标物序，惊时最是梅。\n衔霜当路发，映雪拟寒开。\n枝横却月观，花绕凌风台。\n朝洒长门泣，夕驻临邛杯。\n应知早飘落，故逐上春来。\n"},
{"id": 778, "title": "咏柳", "dynasty": "宋代", "author": "曾巩", "content": "乱条犹未变初黄，倚得东风势便狂。\n解把飞花蒙日月，不知天地有清霜。"},
{"id": 779, "title": "墨梅", "dynasty": "宋代", "author": "张嵲", "content": "\n山边幽谷水边村，曾被疏花断客魂。\n犹恨东风无意思，更吹烟雨暗黄昏。\n"},
{"id": 780, "title": "岁暮到家 / 岁末到家", "dynasty": "清代", "author": "蒋士铨", "content": "\n爱子心无尽，归家喜及辰。\n寒衣针线密，家信墨痕新。\n见面怜清瘦，呼儿问苦辛。\n低徊愧人子，不敢叹风尘。\n"},
{"id": 781, "title": "凉州词", "dynasty": "唐代", "author": "孟浩然", "content": "\n浑成紫檀金屑文，作得琵琶声入云。 \n胡地迢迢三万里，那堪马上送明君。 \n异方之乐令人悲，羌笛胡笳不用吹。 \n坐看今夜关山月，思杀边城游侠儿。\n"},
{"id": 782, "title": "郊行即事", "dynasty": "宋代", "author": "程颢", "content": "\n芳原绿野恣行事，春入遥山碧四围。\n兴逐乱红穿柳巷，困临流水坐苔矶。\n莫辞盏酒十分劝，只恐风花一片飞。\n况是清明好天气，不妨游衍莫忘归。\n"},
{"id": 783, "title": "丰乐亭游春·其三", "dynasty": "宋代", "author": "欧阳修", "content": "\n红树青山日欲斜，长郊草色绿无涯。\n游人不管春将老，来往亭前踏落花。\n"},
{"id": 784, "title": "宋定伯捉鬼", "dynasty": "魏晋", "author": "干宝", "content": "　　南阳宋定伯,年少时，夜行逢鬼。问之，鬼言：“我是鬼。”鬼问：“汝复谁？”定伯诳之，言：“我亦鬼。”鬼问：“欲至何所？”答曰：“欲至宛市。”鬼言：“我亦欲至宛市。”遂行。\n　　数里，鬼言：“步行太亟，可共递相担，何如？”定伯曰：“大善。”鬼便先担定伯数里。鬼言：“卿太重，将非鬼也？”定伯言：“我新鬼，故身重耳。”定伯因复担鬼，鬼略无重。如是再三。定伯复言：“我新鬼，不知有何所畏忌？”鬼答言：“惟不喜人唾。”于是共行。道遇水，定伯令鬼先渡，听之，了然无声音。定伯自渡，漕漼作声。鬼复言：“何以作声？”定伯曰：“新死，不习渡水故耳，勿怪吾也。”\n　　行欲至宛市，定伯便担鬼著肩上，急持之。鬼大呼，声咋咋然，索下，不复听之。径至宛市中下著地，化为一羊，便卖之恐其变化，唾之。得钱千五百，乃去。于时石崇言：“定伯卖鬼,得钱千五百文。”"},
{"id": 785, "title": "临江仙·梅", "dynasty": "宋代", "author": "李清照", "content": "\n庭院深深深几许，云窗雾阁春迟。为谁憔悴损芳姿。夜来清梦好，应是发南枝。 \n玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。\n"},
{"id": 786, "title": "于易水送人 / 于易水送别", "dynasty": "唐代", "author": "骆宾王", "content": "\n此地别燕丹，壮士发冲冠。\n昔时人已没，今日水犹寒。\n"},
{"id": 787, "title": "水调歌头·送章德茂大卿使虏", "dynasty": "宋代", "author": "陈亮", "content": "\n不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！\n尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！\n"},
{"id": 788, "title": "国风·卫风·淇奥", "dynasty": "先秦", "author": "佚名", "content": "\n瞻彼淇奥，绿竹猗猗。有匪君子，如切如磋，如琢如磨。瑟兮僩兮，赫兮咺兮。有匪君子，终不可谖兮。\n瞻彼淇奥，绿竹青青。有匪君子，充耳琇莹，会弁如星。瑟兮僩兮，赫兮咺兮。有匪君子，终不可谖兮。\n瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。\n"},
{"id": 789, "title": "蒹葭", "dynasty": "唐代", "author": "杜甫", "content": "\n摧折不自守，秋风吹若何。\n暂时花戴雪，几处叶沉波。\n体弱春风早，丛长夜露多。\n江湖后摇落，亦恐岁蹉跎。\n"},
{"id": 790, "title": "赴戍登程口占示家人二首", "dynasty": "清代", "author": "林则徐", "content": "出门一笑莫心哀，浩荡襟怀到处开。\n时事难从无过立，达官非自有生来。\n风涛回首空三岛，尘壤从头数九垓。\n休信儿童轻薄语，嗤他赵老送灯台。\n力微任重久神疲，再竭衰庸定不支。\n苟利国家生死以，岂因祸福避趋之。\n谪居正是君恩厚，养拙刚于戍卒宜。\n戏与山妻谈故事，试吟断送老头皮。"},
{"id": 791, "title": "长安秋望", "dynasty": "唐代", "author": "杜牧", "content": "\n楼倚霜树外，镜天无一毫。\n南山与秋色，气势两相高。\n"},
{"id": 792, "title": "永遇乐·落日熔金", "dynasty": "宋代", "author": "李清照", "content": "\n落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。(熔金 一作：镕金)\n中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。\n"},
{"id": 793, "title": "行军九日思长安故园", "dynasty": "唐代", "author": "岑参", "content": "\n强欲登高去，无人送酒来。\n遥怜故园菊，应傍战场开。\n"},
{"id": 794, "title": "国风·召南·鹊巢", "dynasty": "先秦", "author": "佚名", "content": "\n维鹊有巢，维鸠居之。之子于归，百两御之。\n维鹊有巢，维鸠方之。之子于归，百两将之。\n维鹊有巢，维鸠盈之。之子于归，百两成之。\n"},
{"id": 795, "title": "春兴", "dynasty": "唐代", "author": "武元衡", "content": "\n杨柳阴阴细雨晴，残花落尽见流莺。\n春风一夜吹乡梦，又逐春风到洛城。(乡 一作：香)\n"},
{"id": 796, "title": "西江月·顷在黄州", "dynasty": "宋代", "author": "苏轼", "content": "照野弥弥浅浪，横空隐隐层霄。障泥未解玉骢骄，我欲醉眠芳草。\n可惜一溪风月，莫教踏碎琼瑶。解鞍欹枕绿杨桥，杜宇一声春晓。"},
{"id": 797, "title": "浣溪沙·淡荡春光寒食天", "dynasty": "宋代", "author": "李清照", "content": "\n淡荡春光寒食天，玉炉沉水袅残烟。梦回山枕隐花钿。 \n海燕未来人斗草，江梅已过柳生绵。黄昏疏雨湿秋千。\n"},
{"id": 798, "title": "台城", "dynasty": "唐代", "author": "韦庄", "content": "\n江雨霏霏江草齐，六朝如梦鸟空啼。 \n无情最是台城柳，依旧烟笼十里堤。\n"},
{"id": 799, "title": "金铜仙人辞汉歌", "dynasty": "唐代", "author": "李贺", "content": "茂陵刘郎秋风客，夜闻马嘶晓无迹。\n画栏桂树悬秋香，三十六宫土花碧。\n魏官牵车指千里，东关酸风射眸子。\n空将汉月出宫门，忆君清泪如铅水。\n衰兰送客咸阳道，天若有情天亦老。\n携盘独出月荒凉，渭城已远波声小。"},
{"id": 800, "title": "伐檀", "dynasty": "先秦", "author": "佚名", "content": "坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！\n坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！\n坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！"},
{"id": 801, "title": "伐檀", "dynasty": "先秦", "author": "佚名", "content": "坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！\n坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！\n坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！"},
{"id": 802, "title": "江城子·西城杨柳弄春柔", "dynasty": "宋代", "author": "秦观", "content": "\n西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。\n韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。\n"},
{"id": 803, "title": "行路难·其二", "dynasty": "唐代", "author": "李白", "content": "\n大道如青天，我独不得出。\n羞逐长安社中儿，赤鸡白雉赌梨栗。\n弹剑作歌奏苦声，曳裾王门不称情。\n淮阴市井笑韩信，汉朝公卿忌贾生。\n君不见昔时燕家重郭隗，拥篲折节无嫌猜。\n剧辛乐毅感恩分，输肝剖胆效英才。\n昭王白骨萦蔓草，谁人更扫黄金台？\n行路难，归去来！\n"},
{"id": 804, "title": "马上作", "dynasty": "明代", "author": "戚继光", "content": "\n南北驱驰报主情，江花边草笑平生。(边草 一作：边月)\n一年三百六十日，多是横戈马上行。\n"},
{"id": 805, "title": "辛夷坞", "dynasty": "唐代", "author": "王维", "content": "\n木末芙蓉花，山中发红萼。\n涧户寂无人，纷纷开且落。\n"},
{"id": 806, "title": "短歌行", "dynasty": "唐代", "author": "李白", "content": "\n白日何短短，百年苦易满。\n苍穹浩茫茫，万劫太极长。\n麻姑垂两鬓，一半已成霜。\n天公见玉女，大笑亿千场。\n吾欲揽六龙，回车挂扶桑。\n北斗酌美酒，劝龙各一觞。\n富贵非所愿，与人驻颜光。\n"},
{"id": 807, "title": "国风·周南·兔罝", "dynasty": "先秦", "author": "佚名", "content": "\n肃肃兔罝，椓之丁丁。赳赳武夫，公侯干城。\n肃肃兔罝，施于中逵。赳赳武夫，公侯好仇。\n肃肃兔罝，施于中林。赳赳武夫，公侯腹心。\n"},
{"id": 808, "title": "邴原泣学", "dynasty": "明代", "author": "礼赞", "content": "\n邴原少孤，数岁时，过书舍而泣。师曰：“童子何泣？”原曰：“孤者易伤，贫者易感。夫书者，凡得学者，有亲也。一则愿其不孤，二则羡其得学，中心伤感，故泣耳。”师恻然曰：“欲书可耳!”原曰：“无钱资。”师曰：“童子苟有志,吾徒相教,不求资也。”于是遂就书。一冬之间，诵《孝经》《论语》。\n"},
{"id": 809, "title": "人日思归", "dynasty": "隋代", "author": "薛道衡", "content": "入春才七日，离家已二年。\n人归落雁后，思发在花前。"},
{"id": 810, "title": "鹧鸪天·有客慨然谈功名因追念少年时事戏作", "dynasty": "宋代", "author": "辛弃疾", "content": "\n壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。\n追往事，叹今吾，春风不染白髭须。却将万字平戎策，换得东家种树书。\n"},
{"id": 811, "title": "西江夜行", "dynasty": "唐代", "author": "张九龄", "content": "\n遥夜人何在，澄潭月里行。\n悠悠天宇旷，切切故乡情。\n外物寂无扰，中流澹自清。\n念归林叶换，愁坐露华生。\n犹有汀洲鹤，宵分乍一鸣。\n"},
{"id": 812, "title": "葬花吟", "dynasty": "清代", "author": "曹雪芹", "content": "花谢花飞花满天，红消香断有谁怜？\n游丝软系飘春榭，落絮轻沾扑绣帘。\n闺中女儿惜春暮，愁绪满怀无释处。\n手把花锄出绣帘，忍踏落花来复去。\n柳丝榆荚自芳菲，不管桃飘与李飞；\n桃李明年能再发，明年闺中知有谁？\n三月香巢已垒成，梁间燕子太无情！\n明年花发虽可啄，却不道人去梁空巢也倾。\n一年三百六十日，风刀霜剑严相逼；\n明媚鲜妍能几时，一朝漂泊难寻觅。\n花开易见落难寻，阶前愁杀葬花人，\n独倚花锄泪暗洒，洒上空枝见血痕。\n杜鹃无语正黄昏，荷锄归去掩重门；\n青灯照壁人初睡，冷雨敲窗被未温。\n怪奴底事倍伤神？半为怜春半恼春。\n怜春忽至恼忽去，至又无言去未闻。\n昨宵庭外悲歌发，知是花魂与鸟魂？\n花魂鸟魂总难留，鸟自无言花自羞；\n愿侬此日生双翼，随花飞到天尽头。\n天尽头，何处有香丘？\n未若锦囊收艳骨，一抔净土掩风流。\n质本洁来还洁去，强于污淖陷渠沟。\n尔今死去侬收葬，未卜侬身何日丧？\n侬今葬花人笑痴，他年葬侬知是谁？\n试看春残花渐落，便是红颜老死时；\n一朝春尽红颜老，花落人亡两不知！——程高通行本\n花谢花飞飞满天，红消香断有谁怜？\n游丝软系飘春榭，落絮轻沾扑绣帘。\n闺中女儿惜春暮，愁绪满怀无释处。\n手把花锄出绣帘，忍踏落花来复去？\n柳丝榆荚自芳菲，不管桃飘与李飞。\n桃李明年能再发，明年闺中知有谁？\n三月香巢已垒成，梁间燕子太无情！\n明年花发虽可啄，却不道人去梁空巢也倾。\n一年三百六十日，风刀霜剑严相逼。\n明媚鲜妍能几时？一朝漂泊难寻觅。\n花开易见落难寻，阶前闷死葬花人。\n独倚花锄泪暗洒，洒上空枝见血痕。\n杜鹃无语正黄昏，荷锄归去掩重门。\n青灯照壁人初睡，冷雨敲窗被未温。\n怪奴底事倍伤神？半为怜春半恼春。\n怜春忽至恼忽去，至又无言去不闻。\n昨宵庭外悲歌发，知是花魂与鸟魂。\n花魂鸟魂总难留，鸟自无言花自羞。\n愿奴胁下生双翼，随花飞到天尽头。\n天尽头，何处有香丘？\n未若锦囊收艳骨，一抷净土掩风流！\n质本洁来还洁去，强于污淖陷渠沟。\n尔今死去侬收葬，未卜侬身何日丧？\n侬今葬花人笑痴，他年葬侬知有谁？\n试看春残花渐落，便是红颜老死时。\n一朝春尽红颜老，花落人亡两不知！——甲戌本\n花谢花飞花满天，红消香断有谁怜？\n游丝软系飘春榭，落絮轻沾扑绣帘。\n帘中女儿惜春莫，愁绪满怀无处诉。\n手把花锄出绣帘，忍踏落花来复去？\n柳丝榆荚自芳菲，不管桃飘与柳飞。\n桃李明年能再发，明岁闺中知有谁？\n三月香巢已垒成，梁间燕子太无情！\n明年花发虽可啄，却不道人去梁空巢也倾。\n一年三百六十日，风刀霜剑严相逼。\n明媚鲜妍能几时？一朝漂泊难寻觅。\n花开易见落难寻，阶前闷杀葬花人。\n独把香锄泪暗洒，洒上花枝见血痕。\n杜鹃无语正黄昏，荷锄归去掩重门。\n青灯照壁人初睡，冷雨敲窗被未温。\n怪奴底事倍伤神？半为怜春半恼春。\n怜春忽至恼忽去，至又无言去不闻。\n昨宵庭外悲歌发，知是花魂与鸟魂。\n花魂鸟魂总难留，鸟自无言花自羞。\n愿奴胁下生双翼，随花飞落天尽头。\n天尽头，何处有香丘？\n未若锦囊收艳骨，一抔冷土掩风流。\n质本洁来还洁去，强于污淖陷渠沟。\n尔今死去奴收葬，未卜奴身何日亡？\n奴今葬花人笑痴，他年葬奴知是谁？\n试看春残花渐落，便是红颜老死时！\n一朝春尽红颜老，花落人亡两不知。——周汝昌校本"},
{"id": 813, "title": "关山月", "dynasty": "宋代", "author": "陆游", "content": "\n和戎诏下十五年，将军不战空临边。\n朱门沉沉按歌舞，厩马肥死弓断弦。\n戍楼刁斗催落月，三十从军今白发。\n笛里谁知壮士心，沙头空照征人骨。\n中原干戈古亦闻，岂有逆胡传子孙！\n遗民忍死望恢复，几处今宵垂泪痕。\n"},
{"id": 814, "title": "山花子·风絮飘残已化萍", "dynasty": "清代", "author": "纳兰性德", "content": "\n风絮飘残已化萍，泥莲刚倩藕丝萦。珍重别拈香一瓣，记前生。\n人到情多情转薄，而今真个不多情。又到断肠回首处，泪偷零。(不多情 一作：悔多情)\n"},
{"id": 815, "title": "清平乐·独宿博山王氏庵", "dynasty": "宋代", "author": "辛弃疾", "content": "\n绕床饥鼠，蝙蝠翻灯舞。屋上松风吹急雨，破纸窗间自语。\n平生塞北江南，归来华发苍颜。布被秋宵梦觉，眼前万里江山。\n"},
{"id": 816, "title": "戏问花门酒家翁", "dynasty": "唐代", "author": "岑参", "content": "\n老人七十仍沽酒，千壶百瓮花门口。 \n道傍榆荚巧似钱，摘来沽酒君肯否。\n"},
{"id": 817, "title": "玉蝴蝶·望处雨收云断", "dynasty": "宋代", "author": "柳永", "content": "\n望处雨收云断，凭阑悄悄，目送秋光。晚景萧疏，堪动宋玉悲凉。水风轻，蘋花渐老，月露冷、梧叶飘黄。遣情伤。故人何在，烟水茫茫。 \n难忘，文期酒会，几孤风月，屡变星霜。海阔山遥，未知何处是潇湘。念双燕、难凭远信，指暮天、空识归航。黯相望。断鸿声里，立尽斜阳。\n"},
{"id": 818, "title": "小石城山记", "dynasty": "唐代", "author": "柳宗元", "content": "　　自西山道口径北，逾黄茅岭而下，有二道：其一西出，寻之无所得；其一少北而东，不过四十丈，土断而川分，有积石横当其垠。其上为睥睨、梁欐之形，其旁出堡坞，有若门焉。窥之正黑，投以小石，洞然有水声，其响之激越，良久乃已。环之可上，望甚远，无土壤而生嘉树美箭，益奇而坚，其疏数偃仰，类智者所施设也。\n　　噫！吾疑造物者之有无久矣。及是，愈以为诚有。又怪其不为之中州，而列是夷狄，更千百年不得一售其伎，是固劳而无用。神者傥不宜如是，则其果无乎？或曰：“以慰夫贤而辱于此者。”或曰：“其气之灵，不为伟人,而独为是物，故楚之南少人而多石。”是二者，余未信之。 "},
{"id": 819, "title": "从军行", "dynasty": "隋代", "author": "卢思道", "content": "\n朔方烽火照甘泉，长安飞将出祁连。\n犀渠玉剑良家子，白马金羁侠少年。\n平明偃月屯右地，薄暮鱼丽逐左贤。\n谷中石虎经衔箭，山上金人曾祭天。\n天涯一去无穷已，蓟门迢递三千里。\n朝见马岭黄沙合，夕望龙城阵云起。\n庭中奇树已堪攀，塞外征人殊未还。\n白云初下天山外，浮云直向五原间。\n关山万里不可越，谁能坐对芳菲月。\n流水本自断人肠，坚冰旧来伤马骨。\n边庭节物与华异，冬霰秋霜春不歇。\n长风萧萧渡水来，归雁连连映天没。\n从军行，军行万里出龙庭，单于渭桥今已拜，将军何处觅功名。\n"},
{"id": 820, "title": "行香子·天与秋光", "dynasty": "宋代", "author": "李清照", "content": "\n天与秋光，转转情伤，探金英知近重阳。薄衣初试，绿蚁新尝，渐一番风，一番雨，一番凉。\n黄昏院落，凄凄惶惶，酒醒时往事愁肠。那堪永夜，明月空床。闻砧声捣，蛩声细，漏声长。\n"},
{"id": 821, "title": "塞下曲", "dynasty": "唐代", "author": "许浑", "content": "\n夜战桑乾北，秦兵半不归。\n朝来有乡信，犹自寄寒衣。\n"},
{"id": 822, "title": "送春 / 春晚", "dynasty": "宋代", "author": "王令", "content": "\n三月残花落更开，小檐日日燕飞来。\n子规夜半犹啼血，不信东风唤不回。\n"},
{"id": 823, "title": "闻乐天授江州司马", "dynasty": "唐代", "author": "元稹", "content": "\n残灯无焰影幢幢，此夕闻君谪九江。 \n垂死病中惊坐起，暗风吹雨入寒窗。\n"},
{"id": 824, "title": "长命女·春日宴", "dynasty": "五代", "author": "冯延巳", "content": "\n春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。\n"},
{"id": 825, "title": "九日", "dynasty": "唐代", "author": "李白", "content": "\n今日云景好，水绿秋山明。\n携壶酌流霞，搴菊泛寒荣。\n地远松石古，风扬弦管清。\n窥觞照欢颜，独笑还自倾。\n落帽醉山月，空歌怀友生。\n"},
{"id": 826, "title": "次韵陆佥宪元日春晴", "dynasty": "明代", "author": "王守仁", "content": "\n城里夕阳城外雪，相将十里异阴晴。\n也知造物曾何意，底事人心苦未平。\n柏府楼台衔倒影，茅茨松竹泻寒声。\n布衾莫谩愁僵卧，积素还多达曙明。\n"},
{"id": 827, "title": "同儿辈赋未开海棠", "dynasty": "金朝", "author": "元好问", "content": "\n枝间新绿一重重， 小蕾深藏数点红。\n爱惜芳心莫轻吐， 且教桃李闹春风。\n"},
{"id": 828, "title": "咏华山", "dynasty": "宋代", "author": "寇准", "content": "\n只有天在上，更无山与齐。\n举头红日近，回首白云低。\n"},
{"id": 829, "title": "金陵晚望", "dynasty": "唐代", "author": "高蟾", "content": "\n曾伴浮云归晚翠，犹陪落日泛秋声。\n世间无限丹青手，一片伤心画不成。\n"},
{"id": 830, "title": "与诸子登岘山", "dynasty": "唐代", "author": "孟浩然", "content": "\n人事有代谢，往来成古今。江山留胜迹，我辈复登临。\n水落鱼梁浅，天寒梦泽深。羊公碑尚在，读罢泪沾襟。(尚在 一作：字在)\n"},
{"id": 831, "title": "夏日南亭怀辛大", "dynasty": "唐代", "author": "孟浩然", "content": "\n山光忽西落，池月渐东上。\n散发乘夕凉，开轩卧闲敞。\n荷风送香气，竹露滴清响。\n欲取鸣琴弹，恨无知音赏。\n感此怀故人，中宵劳梦想。(\n宵 一作：终)\n"},
{"id": 832, "title": "送梓州李使君", "dynasty": "唐代", "author": "王维", "content": "\n万壑树参天，千山响杜鹃。\n山中一夜雨，树杪百重泉。\n汉女输橦布，巴人讼芋田。\n文翁翻教授，不敢倚先贤。\n"},
{"id": 833, "title": "桑茶坑道中", "dynasty": "宋代", "author": "杨万里", "content": "\n晴明风日雨干时，草满花堤水满溪。\n童子柳阴眠正着，一牛吃过柳阴西。\n"},
{"id": 834, "title": "五人墓碑记", "dynasty": "明代", "author": "张溥", "content": "　　五人者，盖当蓼洲周公之被逮，激于义而死焉者也。至于今，郡之贤士大夫请于当道，即除魏阉废祠之址以葬之；且立石于其墓之门，以旌其所为。呜呼，亦盛矣哉！\n　　夫五人之死，去今之墓而葬焉，其为时止十有一月耳。夫十有一月之中，凡富贵之子，慷慨得志之徒，其疾病而死，死而湮没不足道者，亦已众矣；况草野之无闻者欤？独五人之皦皦，何也？\n　　予犹记周公之被逮，在丙寅三月之望。吾社之行为士先者，为之声义，敛赀财以送其行，哭声震动天地。缇骑按剑而前，问：“谁为哀者？”众不能堪，抶而仆之。是时以大中丞抚吴者为魏之私人毛一鹭，公之逮所由使也；吴之民方痛心焉，于是乘其厉声以呵，则噪而相逐。中丞匿于溷藩以免。既而以吴民之乱请于朝，按诛五人，曰颜佩韦、杨念如、马杰、沈扬、周文元，即今之傫然在墓者也。\n　　然五人之当刑也，意气扬扬，呼中丞之名而詈之，谈笑以死。断头置城上，颜色不少变。有贤士大夫发五十金，买五人之头而函之，卒与尸合。故今之墓中全乎为五人也。\n　　嗟乎！大阉之乱，缙绅而能不易其志者，四海之大，有几人欤？而五人生于编伍之间，素不闻诗书之训，激昂大义，蹈死不顾，亦曷故哉？且矫诏纷出，钩党之捕遍于天下，卒以吾郡之发愤一击，不敢复有株治；大阉亦逡巡畏义，非常之谋难于猝发，待圣人之出而投缳道路，不可谓非五人之力也。\n　　由是观之，则今之高爵显位，一旦抵罪，或脱身以逃，不能容于远近，而又有剪发杜门，佯狂不知所之者，其辱人贱行，视五人之死，轻重固何如哉？是以蓼洲周公忠义暴于朝廷，赠谥褒美，显荣于身后；而五人亦得以加其土封，列其姓名于大堤之上，凡四方之士无不有过而拜且泣者，斯固百世之遇也。不然，令五人者保其首领，以老于户牖之下，则尽其天年，人皆得以隶使之，安能屈豪杰之流，扼腕墓道，发其志士之悲哉？故余与同社诸君子，哀斯墓之徒有其石也，而为之记，亦以明死生之大，匹夫之有重于社稷也。\n　　贤士大夫者，冏卿因之吴公，太史文起文公、孟长姚公也。"},
{"id": 835, "title": "风入松·危楼古镜影犹寒", "dynasty": "宋代", "author": "张炎", "content": "\n危楼古镜影犹寒。倒景忽相看。桃花不识东西晋，想如今、也梦邯郸。缥缈神仙海上，飘零图画人间。\n宝光丹气共回环。水弱小舟闲。秋风难老三珠树，尚依依、脆管清弹。说与霓裳莫舞，银桥不到深山。\n"},
{"id": 836, "title": "牧童词", "dynasty": "唐代", "author": "李涉", "content": "\n朝牧牛，牧牛下江曲。\n夜牧牛，牧牛度村谷。\n荷蓑出林春雨细，芦管卧吹莎草绿。\n乱插蓬蒿箭满腰，不怕猛虎欺黄犊。\n"},
{"id": 837, "title": "截竿入城", "dynasty": "魏晋", "author": "邯郸淳 撰", "content": "\n　　鲁有执长竿入城门者，初竖执之，不可入；横执之，亦不可入。计无所出。俄有老父至，曰：“吾非圣人，但见事多矣！何不以锯中截而入？\"遂依而截之。\n"},
{"id": 838, "title": "祭十二郎文", "dynasty": "唐代", "author": "韩愈", "content": "　　年、月、日，季父愈闻汝丧之七日，乃能衔哀致诚，使建中远具时羞之奠，告汝十二郎之灵：\n　　呜呼！吾少孤，及长，不省所怙，惟兄嫂是依。中年，兄殁南方，吾与汝俱幼，从嫂归葬河阳。既又与汝就食江南。零丁孤苦，未尝一日相离也。吾上有三兄，皆不幸早世。承先人后者，在孙惟汝，在子惟吾。两世一身，形单影只。嫂尝抚汝指吾而言曰：“韩氏两世，惟此而已！”汝时尤小，当不复记忆。吾时虽能记忆，亦未知其言之悲也。\n　　吾年十九，始来京城。其后四年，而归视汝。又四年，吾往河阳省坟墓，遇汝从嫂丧来葬。又二年，吾佐董丞相于汴州，汝来省吾。止一岁，请归取其孥。明年，丞相薨。吾去汴州，汝不果来。是年，吾佐戎徐州，使取汝者始行，吾又罢去，汝又不果来。吾念汝从于东，东亦客也，不可以久；图久远者，莫如西归，将成家而致汝。呜呼！孰谓汝遽去吾而殁乎！吾与汝俱少年，以为虽暂相别，终当久相与处。故舍汝而旅食京师，以求斗斛之禄。诚知其如此，虽万乘之公相，吾不以一日辍汝而就也。\n　　去年，孟东野往。吾书与汝曰：“吾年未四十，而视茫茫，而发苍苍，而齿牙动摇。念诸父与诸兄，皆康强而早世。如吾之衰者，其能久存乎？吾不可去，汝不肯来，恐旦暮死，而汝抱无涯之戚也！”孰谓少者殁而长者存，强者夭而病者全乎！\n　　呜呼！其信然邪？其梦邪？其传之非其真邪？信也，吾兄之盛德而夭其嗣乎？汝之纯明而不克蒙其泽乎？少者、强者而夭殁，长者、衰者而存全乎？未可以为信也。梦也，传之非其真也，东野之书，耿兰之报，何为而在吾侧也？呜呼！其信然矣！吾兄之盛德而夭其嗣矣！汝之纯明宜业其家者，不克蒙其泽矣！所谓天者诚难测，而神者诚难明矣！所谓理者不可推，而寿者不可知矣！\n　　虽然，吾自今年来，苍苍者或化而为白矣，动摇者或脱而落矣。毛血日益衰，志气日益微，几何不从汝而死也。死而有知，其几何离；其无知，悲不几时，而不悲者无穷期矣。\n　　汝之子始十岁，吾之子始五岁。少而强者不可保，如此孩提者，又可冀其成立邪?呜呼哀哉！呜呼哀哉！\n　　汝去年书云：“比得软脚病，往往而剧。”吾曰：“是疾也，江南之人，常常有之。”未始以为忧也。呜呼！ 其竟以此而殒其生乎？抑别有疾而至斯极乎？\n　　汝之书，六月十七日也。东野云，汝殁以六月二日；耿兰之报无月日。盖东野之使者，不知问家人以月日；如耿兰之报，不知当言月日。东野与吾书，乃问使者，使者妄称以应之乎。其然乎？其不然乎？\n　　今吾使建中祭汝，吊汝之孤与汝之乳母。彼有食，可守以待终丧，则待终丧而取以来；如不能守以终丧，则遂取以来。其余奴婢，并令守汝丧。吾力能改葬，终葬汝于先人之兆，然后惟其所愿。\n　　呜呼！汝病吾不知时，汝殁吾不知日，生不能相养以共居，殁不能抚汝以尽哀，敛不凭其棺，窆不临其穴。吾行负神明，而使汝夭；不孝不慈，而不能与汝相养以生，相守以死。一在天之涯，一在地之角，生而影不与吾形相依，死而魂不与吾梦相接。吾实为之，其又何尤！彼苍者天，曷其有极！自今已往，吾其无意于人世矣！当求数顷之田于伊颍之上，以待余年，教吾子与汝子，幸其成；长吾女与汝女，待其嫁，如此而已。\n　　呜呼，言有穷而情不可终，汝其知也邪？其不知也邪？呜呼哀哉！尚飨！ "},
{"id": 839, "title": "征人怨 / 征怨", "dynasty": "唐代", "author": "柳中庸", "content": "\n岁岁金河复玉关，朝朝马策与刀环。 \n三春白雪归青冢，万里黄河绕黑山。\n"},
{"id": 840, "title": "渔父", "dynasty": "先秦", "author": "佚名", "content": "　　屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”\n　　渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”\n　　屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”\n　　渔父莞尔而笑，鼓枻而去，乃歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。"},
{"id": 841, "title": "琴诗", "dynasty": "宋代", "author": "苏轼", "content": "\n若言琴上有琴声，放在匣中何不鸣？\n若言声在指头上，何不于君指上听？\n"},
{"id": 842, "title": "诗经·陈风·月出", "dynasty": "先秦", "author": "佚名", "content": "月出皎兮，佼人僚兮。舒窈纠兮，劳心悄兮。\n月出皓兮，佼人懰兮。舒忧受兮，劳心慅兮。\n月出照兮，佼人燎兮。舒夭绍兮，劳心惨兮。"},
{"id": 843, "title": "吴起守信", "dynasty": "明代", "author": "宋濂", "content": "\n　　昔吴起出，遇故人,而止之食。故人曰：“诺，期返而食。”起曰：“待公而食。”故人至暮不来，起不食待之。明日早，令人求故人，故人来，方与之食。起之不食以俟者，恐其自食其言也。其为信若此，宜其能服三军欤？欲服三军，非信不可也！\n"},
{"id": 844, "title": "水调歌头·中秋", "dynasty": "宋代", "author": "米芾", "content": "\n砧声送风急，蟠蟀思高秋。我来对景，不学宋玉解悲愁。收拾凄凉兴况，分付尊中醽醁，倍觉不胜幽。自有多情处，明月挂南楼。\n怅襟怀，横玉笛，韵悠悠。清时良夜，借我此地倒金瓯。可爱一天风物，遍倚阑干十二，宇宙若萍浮。醉困不知醒，欹枕卧江流。\n"},
{"id": 845, "title": "国风·周南·汝坟", "dynasty": "先秦", "author": "佚名", "content": "\n遵彼汝坟，伐其条枚。未见君子，惄如调饥。\n遵彼汝坟，伐其条肄。既见君子，不我遐弃。\n鲂鱼赪尾，王室如毁。虽则如毁，父母孔迩。\n"},
{"id": 846, "title": "人间词话七则", "dynasty": "清代", "author": "王国维", "content": "\n　　有有我之境，有无我之境。“泪眼问花花不语，乱红飞过秋千去。”“可堪孤馆闭春寒，杜鹃声里斜阳暮。”有我之境也。“采菊东篱下，悠然见南山。”“寒波澹澹起，白鸟悠悠下。”无我之境也。有我之境，以我观物，故物我皆著我之色彩。无我之境，以物观物，故不知何者为我，何者为物。古人为词，写有我之境者为多，然未始不能写无我之境，此在豪杰之士能自树立耳。\n　　境非独谓景物也。喜怒哀乐，亦人心中之一境界。故能写真景物，真感情者，谓之有境界。否则谓之无境界。\n　　境界有大小，不以是而分优劣。“细雨鱼儿出，微风燕子斜”何遽不若“落日照大旗，马鸣风萧萧”。“宝帘闲挂小银钩”何遽不若“雾失楼台，月迷津渡”也。\n　　词至李后主而眼界始大，感慨遂深，遂变伶工之词而为士大夫之词。周介存置诸温韦之下，可为颠倒黑白矣。“自是人生长恨水长东”、“流水落花春去也，天上人间”，《金荃》《浣花》，能有此气象耶？\n　　古今之成大事业、大学问者，罔不经过三种之境界：“昨夜西风凋碧树。独上高楼，望尽天涯路。”此第一境界也。“衣带渐宽终不悔，为伊消得人憔悴。”此第二境界也。“众里寻他千百度，蓦然回首，那人却在，灯火阑珊处。”此第三境界也。此等语皆非大词人不能道。然遽以此意解释诸词，恐为晏欧诸公所不许也。\n　　大家之作，其言情也必沁人心脾，其写景也必豁人耳目。其辞脱口而出，无矫揉妆束之态。以其所见者真，所知者深也。诗词皆然。持此以衡古今之作者，可无大误也。\n　　诗人对宇宙人生，须入乎其内，又须出乎其外。入乎其内，故能写之。出乎其外，故能观之。入乎其内，故有生气。出乎其外，故有高致。美成能入而不出。白石以降，于此二事皆未梦见。\n"},
{"id": 847, "title": "谒金门·风乍起", "dynasty": "五代", "author": "冯延巳", "content": "风乍起，吹皱一池春水。闲引鸳鸯香径里，手挼红杏蕊。\n斗鸭阑干独倚，碧玉搔头斜坠。终日望君君不至，举头闻鹊喜。"},
{"id": 848, "title": "定风波·两两轻红半晕腮", "dynasty": "宋代", "author": "苏轼", "content": "两两轻红半晕腮，依依独为使君回。若道使君无此意，何为，双花不向别人开。\n但看低昂烟雨里，不已。劝君休诉十分杯。更问尊前狂副使。来岁。花开时节与谁来。"},
{"id": 849, "title": "菊花", "dynasty": "明代", "author": "唐寅", "content": "故园三径吐幽丛，一夜玄霜坠碧空。\n多少天涯未归客，尽借篱落看秋风。"},
{"id": 850, "title": "访戴天山道士不遇", "dynasty": "唐代", "author": "李白", "content": "\n犬吠水声中，桃花带露浓。(露浓 一作：雨浓)\n树深时见鹿，溪午不闻钟。\n野竹分青霭，飞泉挂碧峰。\n无人知所去，愁倚两三松。\n"},
{"id": 851, "title": "出塞", "dynasty": "清代", "author": "徐锡麟", "content": "\n军歌应唱大刀环，誓灭胡奴出玉关。\n只解沙场为国死，何须马革裹尸还。\n"},
{"id": 852, "title": "宿骆氏亭寄怀崔雍崔衮", "dynasty": "唐代", "author": "李商隐", "content": "\n竹坞无尘水槛清，相思迢递隔重城。 \n秋阴不散霜飞晚，留得枯荷听雨声。\n"},
{"id": 853, "title": "玉楼春·别后不知君远近", "dynasty": "宋代", "author": "欧阳修", "content": "别后不知君远近。触目凄凉多少闷。渐行渐远渐无书，水阔鱼沉何处问。\n夜深风竹敲秋韵。万叶千声皆是恨。故欹单枕梦中寻，梦又不成灯又烬。"},
{"id": 854, "title": "下终南山过斛斯山人宿置酒", "dynasty": "唐代", "author": "李白", "content": "\n暮从碧山下，山月随人归。\n却顾所来径，苍苍横翠微。\n相携及田家，童稚开荆扉。\n绿竹入幽径，青萝拂行衣。\n欢言得所憩，美酒聊共挥。\n长歌吟松风，曲尽河星稀。\n我醉君复乐，陶然共忘机。\n"},
{"id": 855, "title": "赠李白", "dynasty": "唐代", "author": "杜甫", "content": "\n秋来相顾尚飘蓬，未就丹砂愧葛洪。 \n痛饮狂歌空度日，飞扬跋扈为谁雄。\n"},
{"id": 856, "title": "梅花引·荆溪阻雪", "dynasty": "宋代", "author": "蒋捷", "content": "\n白鸥问我泊孤舟，是身留，是心留？心若留时，何事锁眉头？风拍小帘灯晕舞，对闲影，冷清清，忆旧游。\n旧游旧游今在否？花外楼，柳下舟。梦也梦也，梦不到，寒水空流。漠漠黄云，湿透木棉裘。都道无人愁似我，今夜雪，有梅花，似我愁。\n"},
{"id": 857, "title": "病牛", "dynasty": "宋代", "author": "李纲", "content": "\n耕犁千亩实千箱，力尽筋疲谁复伤？\n但得众生皆得饱，不辞羸病卧残阳。\n"},
{"id": 858, "title": "和张仆射塞下曲·其二", "dynasty": "唐代", "author": "卢纶", "content": "\n林暗草惊风，将军夜引弓。\n平明寻白羽，没在石棱中。\n"},
{"id": 859, "title": "唐多令·芦叶满汀洲", "dynasty": "宋代", "author": "刘过", "content": "芦叶满汀洲，寒沙带浅流。二十年重过南楼。柳下系船犹未稳，能几日，又中秋。\n黄鹤断矶头，故人今在否？旧江山浑是新愁。欲买桂花同载酒，终不似，少年游。(在否 一作：在不)"},
{"id": 860, "title": "奉赠韦左丞丈二十二韵", "dynasty": "唐代", "author": "杜甫", "content": "\n纨绔不饿死，儒冠多误身。丈人试静听，贱子请具陈。\n甫昔少年日，早充观国宾。读书破万卷，下笔如有神。(读书破万卷 一作：读破万卷书)\n赋料扬雄敌，诗看子建亲。李邕求识面，王翰愿卜邻。\n自谓颇挺出，立登要路津。致君尧舜上，再使风俗淳。\n此意竟萧条，行歌非隐沦。骑驴十三载，旅食京华春。\n朝扣富儿门，暮随肥马尘。残杯与冷炙，到处潜悲辛。\n主上顷见征，欻然欲求伸。青冥却垂翅，蹭蹬无纵鳞。\n甚愧丈人厚，甚知丈人真。每于百僚上，猥颂佳句新。\n窃效贡公喜，难甘原宪贫。焉能心怏怏，只是走踆踆。\n今欲东入海，即将西去秦。尚怜终南山，回首清渭滨。\n常拟报一饭，况怀辞大臣。白鸥没浩荡，万里谁能驯？\n"},
{"id": 861, "title": "秋宵月下有怀", "dynasty": "唐代", "author": "孟浩然", "content": "\n秋空明月悬，光彩露沾湿。\n惊鹊栖未定，飞萤卷帘入。\n庭槐寒影疏，邻杵夜声急。\n佳期旷何许，望望空伫立。\n"},
{"id": 862, "title": "活水亭观书有感二首·其二", "dynasty": "宋代", "author": "朱熹", "content": "\n昨夜江边春水生，艨艟巨舰一毛轻。\n向来枉费推移力，此日中流自在行。\n"},
{"id": 863, "title": "夏日田园杂兴", "dynasty": "宋代", "author": "范成大", "content": "\n梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。\n五月江吴麦秀寒，移秧披絮尚衣单。稻根科斗行如块，田水今年一尺宽。\n二麦俱秋斗百钱，田家唤作小丰年。饼炉饭甑无饥色，接到西风熟稻天。\n百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。\n小妇连宵上绢机，大耆催税急於飞。今年幸甚蚕桑熟，留得黄丝织夏衣。\n下田戽水出江流，高垄翻江逆上沟；地势不齐人力尽，丁男长在踏车头。\n昼出耘田夜绩麻，村庄儿女各当家。童孙未解供耕织，也傍桑阴学种瓜。\n槐叶初匀日气凉，葱葱鼠耳翠成双。三公只得三株看，闲客清阴满北窗。\n黄尘行客汗如浆，少住侬家漱井香；借与门前磐石坐，柳阴亭午正风凉。\n千顷芙蕖放棹嬉，花深迷路晚忘归。家人暗识船行处，时有惊忙小鸭飞。\n采菱辛苦废犁鉏，血指流丹鬼质枯。无力买田聊种水，近来湖面亦收租。\n蜩螗千万沸斜阳，蛙黾无边聒夜长。不把痴聋相对治，梦魂争得到藜床？\n"},
{"id": 864, "title": "菊花", "dynasty": "唐代", "author": "李商隐", "content": "\n暗暗淡淡紫，融融冶冶黄。\n陶令篱边色，罗含宅里香。\n几时禁重露，实是怯残阳。\n愿泛金鹦鹉，升君白玉堂。\n"},
{"id": 865, "title": "过分水岭", "dynasty": "唐代", "author": "温庭筠", "content": "\n溪水无情似有情，入山三日得同行。\n岭头便是分头处，惜别潺湲一夜声。\n"},
{"id": 866, "title": "天净沙·秋", "dynasty": "元代", "author": "朱庭玉", "content": "\n庭前落尽梧桐，水边开彻芙蓉。\n解与诗人意同。\n辞柯霜叶，飞来就我题红。\n"},
{"id": 867, "title": "客中初夏", "dynasty": "宋代", "author": "司马光", "content": "\n四月清和雨乍晴，南山当户转分明。\n更无柳絮因风起，惟有葵花向日倾。\n"},
{"id": 868, "title": "兰陵王·柳", "dynasty": "宋代", "author": "周邦彦", "content": "\n柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。\n闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。\n凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。\n"},
{"id": 869, "title": "琵琶行", "dynasty": "唐代", "author": "牛殳", "content": "\n何人劚得一片木，三尺春冰五音足。\n一弹决破真珠囊，迸落金盘声断续。\n飘飘飖飖寒丁丁，虫豸出蛰神鬼惊。\n秋鸿叫侣代云黑，猩猩夜啼蛮月明。\n潏潏汩汩声不定，胡雏学汉语未正。\n若似长安月蚀时，满城敲鼓声噒噒。\n青山飞起不压物，野水流来欲湿人。\n伤心忆得陈后主，春殿半酣细腰舞。\n黄莺百舌正相呼，玉树后庭花带雨。\n二妃哭处山重重，二妃没后云溶溶。\n夜深霜露锁空庙，零落一丛斑竹风。\n金谷园中草初绿，石崇一弄思归曲。\n当时二十四友人，手把金杯听不足。\n又似贾客蜀道间，千铎万磬鸣空山。\n未若此调呦呦兮啁啁，嘈嘈兮啾啾。\n引之于山，兽不能走。吹之于水，鱼不能游。\n方知此艺不可有，人间万事凭双手。\n若何为我再三弹，送却花前一尊酒。\n"},
{"id": 870, "title": "鹧鸪天·西都作", "dynasty": "宋代", "author": "朱敦儒", "content": "我是清都山水郎，天教分付与疏狂。曾批给雨支风券，累上留云借月章。\n诗万首，酒千觞。几曾着眼看侯王？玉楼金阙慵归去，且插梅花醉洛阳。"},
{"id": 871, "title": "御街行·秋日怀旧", "dynasty": "宋代", "author": "范仲淹", "content": "\n纷纷坠叶飘香砌。夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。\n愁肠已断无由醉，酒未到，先成泪。残灯明灭枕头欹，谙尽孤眠滋味。都来此事，眉间心上，无计相回避。\n"},
{"id": 872, "title": "孤雁 / 后飞雁", "dynasty": "唐代", "author": "杜甫", "content": "\n孤雁不饮啄，飞鸣声念群。\n谁怜一片影，相失万重云？\n望尽似犹见，哀多如更闻。\n野鸦无意绪，鸣噪自纷纷。\n"},
{"id": 873, "title": "无衣", "dynasty": "先秦", "author": "佚名", "content": "岂曰无衣？七兮。不如子之衣，安且吉兮。\n岂曰无衣？六兮。不如子之衣，安且燠兮。"},
{"id": 874, "title": "国风·召南·草虫", "dynasty": "先秦", "author": "佚名", "content": "\n喓喓草虫，趯趯阜螽。未见君子，忧心忡忡。亦既见止，亦既觏止，我心则降。\n陟彼南山，言采其蕨。未见君子，忧心惙惙。亦既见止，亦既觏止，我心则说。\n陟彼南山，言采其薇。未见君子，我心伤悲。亦既见止，亦既觏止，我心则夷。\n"},
{"id": 875, "title": "曾子杀彘 / 曾子烹彘", "dynasty": "先秦", "author": "韩非", "content": "\n　　曾子之妻之市，其子随之而泣。其母曰：“汝还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。\n"},
{"id": 876, "title": "杨布打狗", "dynasty": "先秦", "author": "列御寇", "content": "\n　　杨朱之弟曰布，衣素衣而出。天雨，解素衣，衣缁衣而返。其狗不知，迎而吠之。杨布怒，将扑之。杨朱曰：“子无扑矣，子亦犹是也。向者使汝狗白而往黑而来，岂能无怪哉？”\n"},
{"id": 877, "title": "感遇十二首·其一", "dynasty": "唐代", "author": "张九龄", "content": "\n兰叶春葳蕤，桂华秋皎洁。\n欣欣此生意，自尔为佳节。\n谁知林栖者，闻风坐相悦。\n草木有本心，何求美人折！\n"},
{"id": 878, "title": "归园田居·其五", "dynasty": "魏晋", "author": "陶渊明", "content": "\n怅恨独策还，崎岖历榛曲。\n山涧清且浅，可以濯吾足。\n漉我新熟酒，只鸡招近局。\n日入室中暗，荆薪代明烛。\n欢来苦夕短，已复至天旭。\n"},
{"id": 879, "title": "乡思", "dynasty": "宋代", "author": "李觏", "content": "\n人言落日是天涯，望极天涯不见家。\n已恨碧山相阻隔，碧山还被暮云遮。\n"},
{"id": 880, "title": "国风·邶风·日月", "dynasty": "先秦", "author": "佚名", "content": "\n日居月诸，照临下土。乃如之人兮，逝不古处？胡能有定？宁不我顾。\n日居月诸，下土是冒。乃如之人兮，逝不相好。胡能有定？宁不我报。\n日居月诸，出自东方。乃如之人兮，德音无良。胡能有定？俾也可忘。\n日居月诸，东方自出。父兮母兮，畜我不卒。胡能有定？报我不述。\n"},
{"id": 881, "title": "庖丁解牛", "dynasty": "先秦", "author": "庄周", "content": "　　吾生也有涯，而知也无涯 。以有涯随无涯，殆已！已而为知者，殆而已矣！为善无近名，为恶无近刑。缘督以为经，可以保身，可以全生，可以养亲，可以尽年。\n　　庖丁为文惠君解牛，手之所触，肩之所倚，足之所履，膝之所踦，砉然向然，奏刀騞然，莫不中音。合于《桑林》之舞，乃中《经首》之会。\n　　文惠君曰：“嘻，善哉！技盖至此乎？”\n　　庖丁释刀对曰：“臣之所好者，道也，进乎技矣。始臣之解牛之时，所见无非牛者。三年之后，未尝见全牛也。方今之时，臣以神遇而不以目视，官知止而神欲行。依乎天理，批大郤，导大窾，因其固然，技经肯綮之未尝，而况大軱乎！良庖岁更刀，割也；族庖月更刀，折也。今臣之刀十九年矣，所解数千牛矣，而刀刃若新发于硎。彼节者有间，而刀刃者无厚；以无厚入有间，恢恢乎其于游刃必有余地矣，是以十九年而刀刃若新发于硎。虽然，每至于族，吾见其难为，怵然为戒，视为止，行为迟。动刀甚微，謋然已解，如土委地。提刀而立，为之四顾，为之踌躇满志，善刀而藏之。”\n　　文惠君曰：“善哉！吾闻庖丁之言，得养生焉。”"},
{"id": 882, "title": "朝三暮四", "dynasty": "先秦", "author": "佚名", "content": "\n宋有狙公者，爱狙，养之成群，能解狙之意；狙亦得公之心。损其家口，充狙之欲。俄而匮焉，将限其食，恐众狙之不训于己也。先诳之曰：“与若芧，朝三而暮四，足乎？”众狙皆起怒。俄而曰：“与若芧，朝四而暮三，足乎？”众狙皆伏而喜。\n"},
{"id": 883, "title": "山中雪后", "dynasty": "清代", "author": "郑燮", "content": "\n晨起开门雪满山，雪晴云淡日光寒。\n檐流未滴梅花冻，一种清孤不等闲。\n"},
{"id": 884, "title": "水调歌头·昵昵儿女语", "dynasty": "宋代", "author": "苏轼", "content": "昵昵儿女语，灯火夜微明。恩怨尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。\n众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，起坐不能平。推手从归去，无泪与君倾。"},
{"id": 885, "title": "别赋", "dynasty": "南北朝", "author": "江淹", "content": "　　黯然销魂者，唯别而已矣！况秦吴兮绝国，复燕宋兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞于水滨，车逶迟于山侧。棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。故别虽一绪，事乃万族。\n　　至若龙马银鞍，朱轩绣轴，帐饮东都，送客金谷。琴羽张兮箫鼓陈，燕、赵歌兮伤美人，珠与玉兮艳暮秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。 \n　　乃有剑客惭恩，少年报士，韩国赵厕，吴宫燕市。割慈忍爱，离邦去里，沥泣共诀，抆血相视。驱征马而不顾，见行尘之时起。方衔感于一剑，非买价于泉里。金石震而色变，骨肉悲而心死。\n　　或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴，攀桃李兮不忍别，送爱子兮沾罗裙。 \n　　至如一赴绝国，讵相见期？视乔木兮故里，决北梁兮永辞，左右兮魄动，亲朋兮泪滋。可班荆兮憎恨，惟樽酒兮叙悲。值秋雁兮飞日，当白露兮下时，怨复怨兮远山曲，去复去兮长河湄。 \n　　又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含此明月光，夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。 \n　　傥有华阴上士，服食还仙。术既妙而犹学，道已寂而未传。守丹灶而不顾，炼金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。 \n　　下有芍药之诗，佳人之歌，桑中卫女，上宫陈娥。春草碧色，春水渌波，送君南浦，伤如之何！至乃秋露如珠，秋月如圭，明月白露，光阴往来，与子之别，思心徘徊。 \n　　是以别方不定，别理千名，有别必怨，有怨必盈。使人意夺神骇，心折骨惊，虽渊、云之墨妙，严、乐之笔精，金闺之诸彦，兰台之群英，赋有凌云之称，辨有雕龙之声，谁能摹暂离之状，写永诀之情者乎？ "},
{"id": 886, "title": "咏荆轲", "dynasty": "魏晋", "author": "陶渊明", "content": "\n燕丹善养士，志在报强嬴。\n招集百夫良，岁暮得荆卿。\n君子死知己，提剑出燕京；\n素骥鸣广陌，慷慨送我行。\n雄发指危冠，猛气冲长缨。\n饮饯易水上，四座列群英。\n渐离击悲筑，宋意唱高声。\n萧萧哀风逝，淡淡寒波生。\n商音更流涕，羽奏壮士惊。\n心知去不归，且有后世名。\n登车何时顾，飞盖入秦庭。\n凌厉越万里，逶迤过千城。\n图穷事自至，豪主正怔营。\n惜哉剑术疏，奇功遂不成。\n其人虽已没，千载有馀情。\n"},
{"id": 887, "title": "过华清宫绝句三首·其一", "dynasty": "唐代", "author": "杜牧", "content": "\n长安回望绣成堆，山顶千门次第开。\n一骑红尘妃子笑，无人知是荔枝来。\n"},
{"id": 888, "title": "西江月·世事短如春梦", "dynasty": "宋代", "author": "朱敦儒", "content": "\n世事短如春梦，人情薄似秋云。不须计较苦劳心，万事原来有命。\n幸遇三杯酒好，况逢一朵花新。片时欢笑且相亲，明日阴晴未定。\n"},
{"id": 889, "title": "饮马长城窟行", "dynasty": "两汉", "author": "佚名", "content": "青青河畔草，绵绵思远道。\n远道不可思，宿昔梦见之。(宿昔 一作：夙昔)\n梦见在我傍，忽觉在他乡。\n他乡各异县，辗转不相见。\n枯桑知天风，海水知天寒。\n入门各自媚，谁肯相为言。\n客从远方来，遗我双鲤鱼。\n呼儿烹鲤鱼，中有尺素书。\n长跪读素书，书中竟何如。\n上言加餐食，下言长相忆。"},
{"id": 890, "title": "贺新郎·同父见和再用韵答之", "dynasty": "宋代", "author": "辛弃疾", "content": "\n老大那堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵千钧如发。硬语盘空谁来听？记当时、只有西窗月。重进酒，换鸣瑟。 \n事无两样人心别。问渠侬：神州毕竟，几番离合？汗血盐车无人顾，千里空收骏骨。正目断关河路绝。我最怜君中宵舞，道“男儿到死心如铁”。看试手，补天裂。\n"},
{"id": 891, "title": "暮秋独游曲江", "dynasty": "唐代", "author": "李商隐", "content": "\n荷叶生时春恨生，荷叶枯时秋恨成。 \n深知身在情长在，怅望江头江水声。\n"},
{"id": 892, "title": "紫薇花", "dynasty": "唐代", "author": "杜牧", "content": "\n晓迎秋露一枝新，不占园中最上春。\n桃李无言又何在，向风偏笑艳阳人。\n"},
{"id": 893, "title": "浣溪沙·残雪凝辉冷画屏", "dynasty": "清代", "author": "纳兰性德", "content": "\n残雪凝辉冷画屏，落梅横笛已三更，更无人处月胧明。\n我是人间惆怅客，知君何事泪纵横，断肠声里忆平生。\n"},
{"id": 894, "title": "短歌行", "dynasty": "唐代", "author": "王建", "content": "\n人初生，日初出。上山迟，下山疾。百年三万六千朝， \n夜里分将强半日。有歌有舞须早为，昨日健于今日时。 \n人家见生男女好，不知男女催人老。短歌行，无乐声。\n"},
{"id": 895, "title": "浣溪沙·雪颔霜髯不自惊", "dynasty": "宋代", "author": "苏轼", "content": "伽花彩甚奇，谓有初春之兴。因作二首，寄袁公济\n雪颔霜髯不自惊。更将翦彩发春荣。羞颜未醉已先赪。 \n莫唱黄鸡并白发，且呼张丈唤殷兄。有人归去欲卿卿。"},
{"id": 896, "title": "自遣", "dynasty": "唐代", "author": "罗隐", "content": "\n得即高歌失即休，多愁多恨亦悠悠。\n今朝有酒今朝醉，明日愁来明日愁。\n"},
{"id": 897, "title": "终身误", "dynasty": "清代", "author": "曹雪芹", "content": "\n都道是金玉良姻，俺只念木石前盟。\n空对着，山中高士晶莹雪；终不忘，世外仙姝寂寞林。\n叹人间，美中不足今方信：纵然是齐眉举案，到底意难平。\n"},
{"id": 898, "title": "寿阳曲·江天暮雪", "dynasty": "元代", "author": "马致远", "content": "\n天将暮，雪乱舞，半梅花半飘柳絮。\n江上晚来堪画处，钓鱼人一蓑归去。\n"},
{"id": 899, "title": "水龙吟·春恨", "dynasty": "宋代", "author": "陈亮", "content": "\n闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。 \n寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡对泪，几多幽怨。正销魂，又是疏烟淡月，子规声断。\n"},
{"id": 900, "title": "采桑子·恨君不似江楼月", "dynasty": "宋代", "author": "吕本中", "content": "\n恨君不似江楼月，南北东西，南北东西，只有相随无别离。\n恨君却似江楼月，暂满还亏，暂满还亏，待得团圆是几时？\n"},
{"id": 901, "title": "国风·邶风·燕燕", "dynasty": "先秦", "author": "佚名", "content": "\n燕燕于飞，差池其羽。之子于归，远送于野。瞻望弗及，泣涕如雨。\n燕燕于飞，颉之颃之。之子于归，远于将之。瞻望弗及，伫立以泣。\n燕燕于飞，下上其音。之子于归，远送于南。瞻望弗及，实劳我心。\n仲氏任只，其心塞渊。终温且惠，淑慎其身。先君之思，以勖寡人。\n"},
{"id": 902, "title": "六州歌头·少年侠气", "dynasty": "宋代", "author": "贺铸", "content": "\n少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。(闲呼 一作：间呼)\n似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。\n"},
{"id": 903, "title": "荀巨伯探病友 / 荀巨伯探友", "dynasty": "南北朝", "author": "刘义庆", "content": "　　荀巨伯远看友人疾值胡贼攻郡，友人语巨伯曰：“吾今死矣，子可去。”巨伯曰：“远来相视，子令吾去，败义以求生，岂荀巨伯所行邪？”贼既至，谓巨伯曰：“大军至，一郡尽空，汝何男子，而敢独止？“巨伯曰：“友人有疾，不忍委之，宁以我身代友人命。”贼相谓曰：“我辈无义之人，而入有义之国。”遂班军而还，一郡并获全。 "},
{"id": 904, "title": "苔", "dynasty": "清代", "author": "袁枚", "content": "白日不到处，青春恰自来。\n苔花如米小，也学牡丹开。(\n学 一作：亦)"},
{"id": 905, "title": "剑门道中遇微雨", "dynasty": "宋代", "author": "陆游", "content": "衣上征尘杂酒痕，远游无处不销魂。\n此身合是诗人未？细雨骑驴入剑门。"},
{"id": 906, "title": "行香子·七夕", "dynasty": "宋代", "author": "李清照", "content": "\n草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。 \n星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。\n"},
{"id": 907, "title": "清平调·其二", "dynasty": "唐代", "author": "李白", "content": "\n一枝红艳露凝香，云雨巫山枉断肠。\n借问汉宫谁得似，可怜飞燕倚新妆。\n"},
{"id": 908, "title": "与浩初上人同看山寄京华亲故", "dynasty": "唐代", "author": "柳宗元", "content": "\n海畔尖山似剑铓，秋来处处割愁肠。 \n若为化得身千亿，散上峰头望故乡。\n"},
{"id": 909, "title": "杂诗七首·其一", "dynasty": "魏晋", "author": "曹植", "content": "\n高台多悲风，朝日照北林。\n之子在万里，江湖迥且深。\n方舟安可极，离思故难任！\n孤雁飞南游，过庭长哀吟。\n翘思慕远人，愿欲托遗音。\n形影忽不见，翩翩伤我心。\n"},
{"id": 910, "title": "春游湖", "dynasty": "宋代", "author": "徐俯", "content": "\n双飞燕子几时回？夹岸桃花蘸水开。\n春雨断桥人不渡，小舟撑出柳阴来。(渡 一作：度)\n"},
{"id": 911, "title": "子夜吴歌·夏歌", "dynasty": "唐代", "author": "李白", "content": "\n镜湖三百里，菡萏发荷花。\n五月西施采，人看隘若耶。\n回舟不待月，归去越王家。\n"},
{"id": 912, "title": "黄生借书说", "dynasty": "清代", "author": "袁枚", "content": "　　黄生允修借书。随园主人授以书，而告之曰： \n　　书非借不能读也。子不闻藏书者乎？七略、四库，天子之书，然天子读书者有几？汗牛塞屋，富贵家之书，然富贵人读书者有几？其他祖父积，子孙弃者无论焉。非独书为然，天下物皆然。非夫人之物而强假焉，必虑人逼取，而惴惴焉摩玩之不已，曰：“今日存，明日去，吾不得而见之矣。”若业为吾所有，必高束焉，庋藏焉，曰“姑俟异日观”云尔。\n　　余幼好书，家贫难致。有张氏藏书甚富。往借，不与，归而形诸梦。其切如是。故有所览辄省记。通籍后，俸去书来，落落大满，素蟫灰丝时蒙卷轴。然后叹借者之用心专，而少时之岁月为可惜也！\n　　今黄生贫类予，其借书亦类予；惟予之公书与张氏之吝书若不相类。然则予固不幸而遇张乎，生固幸而遇予乎？知幸与不幸，则其读书也必专，而其归书也必速。\n　　为一说，使与书俱。"},
{"id": 913, "title": "上元竹枝词", "dynasty": "清代", "author": "符曾", "content": "\n桂花香馅裹胡桃，江米如珠井水淘。\n见说马家滴粉好，试灯风里卖元宵。\n"},
{"id": 914, "title": "思帝乡·春日游", "dynasty": "唐代", "author": "韦庄", "content": "春日游，杏花吹满头。陌上谁家年少足风流？\n妾拟将身嫁与一生休。纵被无情弃，不能羞。"},
{"id": 915, "title": "江村", "dynasty": "唐代", "author": "杜甫", "content": "\n清江一曲抱村流，长夏江村事事幽。\n自去自来堂上燕，相亲相近水中鸥。(堂上 一作：梁上)\n老妻画纸为棋局，稚子敲针作钓钩。\n但有故人供禄米，微躯此外更何求？\n"},
{"id": 916, "title": "冬十月", "dynasty": "魏晋", "author": "曹操", "content": "\n孟冬十月，北风徘徊，天气肃清，繁霜霏霏。\n鵾鸡晨鸣，鸿雁南飞，鸷鸟潜藏，熊罴窟栖。\n钱镈停置，农收积场，逆旅整设，以通贾商。\n幸甚至哉！歌以咏志。\n"},
{"id": 917, "title": "石钟山记", "dynasty": "宋代", "author": "苏轼", "content": "　　《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？\n　　元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至莫夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵淡澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”\n　　事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。 "},
{"id": 918, "title": "君子于役", "dynasty": "先秦", "author": "佚名", "content": "\n君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！\n君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！\n"},
{"id": 919, "title": "白莲", "dynasty": "唐代", "author": "陆龟蒙", "content": "\n素蘤多蒙别艳欺，此花真合在瑶池。(真合 一作：端合)\n无情有恨何人觉？月晓风清欲堕时。\n"},
{"id": 920, "title": "拟行路难·其四", "dynasty": "南北朝", "author": "鲍照", "content": "\n泻水置平地，各自东西南北流。\n人生亦有命，安能行叹复坐愁？\n酌酒以自宽，举杯断绝歌路难。\n心非木石岂无感？吞声踯躅不敢言。\n"},
{"id": 921, "title": "渔家傲·雪里已知春信至", "dynasty": "宋代", "author": "李清照", "content": "\n雪里已知春信至，寒梅点缀琼枝腻。香脸半开娇旖旎，当庭际，玉人浴出新妆洗。\n造化可能偏有意，故教明月玲珑地。共赏金尊沈绿蚁，莫辞醉，此花不与群花比。\n"},
{"id": 922, "title": "寒食", "dynasty": "唐代", "author": "孟云卿", "content": "\n二月江南花满枝，他乡寒食远堪悲。\n贫居往往无烟火，不独明朝为子推。\n"},
{"id": 923, "title": "十五从军行 / 十五从军征", "dynasty": "两汉", "author": "佚名", "content": "十五从军征，八十始得归。\n道逢乡里人，家中有阿谁？\n遥看是君家，松柏冢累累。\n兔从狗窦入，雉从梁上飞。\n中庭生旅谷，井上生旅葵。\n舂谷持作饭，采葵持作羹。\n羹饭一时熟，不知贻阿谁？\n出门东向望，泪落沾我衣。"},
{"id": 924, "title": "一七令·茶", "dynasty": "唐代", "author": "元稹", "content": "\n茶。\n香叶，嫩芽。\n慕诗客，爱僧家。\n碾雕白玉，罗织红纱。\n铫煎黄蕊色，碗转曲尘花。\n夜后邀陪明月，晨前独对朝霞。\n洗尽古今人不倦，将知醉后岂堪夸。\n"},
{"id": 925, "title": "国风·周南·麟之趾", "dynasty": "先秦", "author": "佚名", "content": "\n麟之趾，振振公子，于嗟麟兮。\n麟之定，振振公姓，于嗟麟兮。\n麟之角，振振公族，于嗟麟兮。\n"},
{"id": 926, "title": "长相思·花似伊", "dynasty": "宋代", "author": "欧阳修", "content": "\n花似伊，柳似伊。花柳青春人别离。低头双泪垂。\n长江东，长江西。两岸鸳鸯两处飞。相逢知几时。\n"},
{"id": 927, "title": "清明二首", "dynasty": "唐代", "author": "杜甫", "content": "朝来新火起新烟，湖色春光净客船。\n绣羽衔花他自得，红颜骑竹我无缘。\n胡童结束还难有，楚女腰肢亦可怜。\n不见定王城旧处，长怀贾傅井依然。\n虚沾焦举为寒食，实藉严君卖卜钱。\n钟鼎山林各天性，浊醪粗饭任吾年。\n此身飘泊苦西东，右臂偏枯半耳聋。\n寂寂系舟双下泪，悠悠伏枕左书空。\n十年蹴踘将雏远，万里秋千习俗同。\n旅雁上云归紫塞，家人钻火用青枫。\n秦城楼阁烟花里，汉主山河锦绣中。\n春去春来洞庭阔，白苹愁杀白头翁。"},
{"id": 928, "title": "鹧鸪天·林断山明竹隐墙", "dynasty": "宋代", "author": "苏轼", "content": "\n林断山明竹隐墙。乱蝉衰草小池塘。翻空白鸟时时见，照水红蕖细细香。\n村舍外，古城旁。杖藜徐步转斜阳。殷勤昨夜三更雨，又得浮生一日凉。\n"},
{"id": 929, "title": "诫外甥书", "dynasty": "魏晋", "author": "诸葛亮", "content": "\n　　夫志当存高远，慕先贤，绝情欲，弃凝滞，使庶几之志，揭然有所存，恻然有所感；忍屈伸，去细碎，广咨问，除嫌吝，虽有淹留，何损于美趣，何患于不济。若志不强毅，意不慷慨，徒碌碌滞于俗，默默束于情，永窜伏于凡庸，不免于下流矣！\n"},
{"id": 930, "title": "沁园春·恨", "dynasty": "清代", "author": "郑燮", "content": "\n花亦无知，月亦无聊，酒亦无灵。把夭桃斫断，煞他风景；鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。\n单寒骨相难更，笑席帽青衫太瘦生。看蓬门秋草，年年破巷，疏窗细雨，夜夜孤灯。难道天公，还箝恨口，不许长吁一两声？癫狂甚，取乌丝百幅，细写凄清。\n"},
{"id": 931, "title": "喜晴", "dynasty": "宋代", "author": "范成大", "content": "\n窗间梅熟落蒂，墙下笋成出林。\n连雨不知春去，一晴方觉夏深。\n"},
{"id": 932, "title": "金陵五题·石头城", "dynasty": "唐代", "author": "刘禹锡", "content": "\n山围故国周遭在，潮打空城寂寞回。\n淮水东边旧时月，夜深还过女墙来。\n"},
{"id": 933, "title": "贺新郎·别茂嘉十二弟", "dynasty": "宋代", "author": "辛弃疾", "content": "\n别茂嘉十二弟。鹈鴂、杜鹃实两种，见《离骚补注》\n绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。 \n将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。\n"},
{"id": 934, "title": "白云泉", "dynasty": "唐代", "author": "白居易", "content": "\n天平山上白云泉，云自无心水自闲。\n何必奔冲山下去，更添波浪向人间。\n"},
{"id": 935, "title": "妾薄命", "dynasty": "唐代", "author": "李白", "content": "\n汉帝重阿娇，贮之黄金屋。\n咳唾落九天，随风生珠玉。\n宠极爱还歇，妒深情却疏。\n长门一步地，不肯暂回车。\n雨落不上天，水覆难再收。\n君情与妾意，各自东西流。\n昔日芙蓉花，今成断根草。\n以色事他人，能得几时好。\n"},
{"id": 936, "title": "国风·卫风·河广", "dynasty": "先秦", "author": "佚名", "content": "\n谁谓河广？一苇杭之。谁谓宋远？跂予望之。\n谁谓河广？曾不容刀。谁谓宋远？曾不崇朝。\n"},
{"id": 937, "title": "饮酒·其四", "dynasty": "魏晋", "author": "陶渊明", "content": "\n秋菊有佳色，裛露掇其英。\n泛此忘忧物，远我遗世情。\n一觞虽独尽，杯尽壶自倾。\n日入群动息，归鸟趋林鸣。\n啸傲东轩下，聊复得此生。\n"},
{"id": 938, "title": "湖上", "dynasty": "宋代", "author": "徐元杰", "content": "\n花开红树乱莺啼，草长平湖白鹭飞。\n风日晴和人意好，夕阳箫鼓几船归。\n"},
{"id": 939, "title": "古艳歌", "dynasty": "两汉", "author": "佚名", "content": "茕茕白兔，东走西顾。\n衣不如新，人不如故。"},
{"id": 940, "title": "母别子", "dynasty": "唐代", "author": "白居易", "content": "\n母别子，子别母，白日无光哭声苦。\n关西骠骑大将军，去年破虏新策勋。\n敕赐金钱二百万，洛阳迎得如花人。\n新人迎来旧人弃，掌上莲花眼中刺。\n迎新弃旧未足悲，悲在君家留两儿。\n一始扶行一初坐，坐啼行哭牵人衣。\n以汝夫妇新燕婉，使我母子生别离。\n不如林中乌与鹊，母不失雏雄伴雌。\n应似园中桃李树，花落随风子在枝。\n新人新人听我语，洛阳无限红楼女。\n但愿将军重立功，更有新人胜于汝。\n"},
{"id": 941, "title": "母别子", "dynasty": "唐代", "author": "白居易", "content": "\n母别子，子别母，白日无光哭声苦。\n关西骠骑大将军，去年破虏新策勋。\n敕赐金钱二百万，洛阳迎得如花人。\n新人迎来旧人弃，掌上莲花眼中刺。\n迎新弃旧未足悲，悲在君家留两儿。\n一始扶行一初坐，坐啼行哭牵人衣。\n以汝夫妇新燕婉，使我母子生别离。\n不如林中乌与鹊，母不失雏雄伴雌。\n应似园中桃李树，花落随风子在枝。\n新人新人听我语，洛阳无限红楼女。\n但愿将军重立功，更有新人胜于汝。\n"},
{"id": 942, "title": "国风·鄘风·君子偕老", "dynasty": "先秦", "author": "佚名", "content": "\n君子偕老，副笄六珈。委委佗佗，如山如河，象服是宜。子之不淑，云如之何？\n玼兮玼兮，其之翟也。鬒发如云，不屑髢也；玉之瑱也，象之揥也，扬且之皙也。胡然而天也？胡然而帝也？\n瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！\n"},
{"id": 943, "title": "寄人", "dynasty": "唐代", "author": "张泌", "content": "别梦依依到谢家，小廊回合曲阑斜。\n多情只有春庭月，犹为离人照落花。"},
{"id": 944, "title": "早梅", "dynasty": "唐代", "author": "齐己", "content": "\n万木冻欲折，孤根暖独回。\n前村深雪里，昨夜一枝开。\n风递幽香出，禽窥素艳来。\n明年如应律，先发望春台。\n"},
{"id": 945, "title": "从军行二首·其一", "dynasty": "唐代", "author": "王昌龄", "content": "\n大将军出战，白日暗榆关。\n三面黄金甲，单于破胆还。\n"},
{"id": 946, "title": "浣溪沙·端午", "dynasty": "宋代", "author": "苏轼", "content": "\n轻汗微微透碧纨，明朝端午浴芳兰。流香涨腻满晴川。\n彩线轻缠红玉臂，小符斜挂绿云鬟。佳人相见一千年。\n"},
{"id": 947, "title": "清明日对酒", "dynasty": "宋代", "author": "高翥", "content": "\n南北山头多墓田，清明祭扫各纷然。\n纸灰飞作白蝴蝶，泪血染成红杜鹃。\n日落狐狸眠冢上，夜归儿女笑灯前。\n人生有酒须当醉，一滴何曾到九泉。\n"},
{"id": 948, "title": "宫词·故国三千里", "dynasty": "唐代", "author": "张祜", "content": "\n故国三千里，深宫二十年。\n一声何满子，双泪落君前。\n"},
{"id": 949, "title": "少年游·长安古道马迟迟", "dynasty": "宋代", "author": "柳永", "content": "\n长安古道马迟迟，高柳乱蝉嘶。夕阳岛外，秋风原上，目断四天垂。(岛 一作：鸟)\n归云一去无踪迹，何处是前期？狎兴生疏，酒徒萧索，不似少年时。\n"},
{"id": 950, "title": "新年", "dynasty": "唐代", "author": "无可", "content": "\n燃灯朝复夕，渐作长年身。\n紫阁未归日，青门又见春。\n掩关寒过尽，开定草生新。\n自有林中趣，谁惊岁去频。\n"},
{"id": 951, "title": "如梦令·春景", "dynasty": "宋代", "author": "秦观", "content": "\n莺嘴啄花红溜，燕尾点波绿皱。\n指冷玉笙寒，吹彻小梅春透。\n依旧，依旧，人与绿杨俱瘦。\n"},
{"id": 952, "title": "野望", "dynasty": "唐代", "author": "杜甫", "content": "\n西山白雪三城戍，南浦清江万里桥。\n海内风尘诸弟隔，天涯涕泪一身遥。\n惟将迟暮供多病，未有涓埃答圣朝。(惟 通：唯)\n跨马出郊时极目，不堪人事日萧条。\n"},
{"id": 953, "title": "秋夜寄邱员外 / 秋夜寄丘二十二员外", "dynasty": "唐代", "author": "韦应物", "content": "\n怀君属秋夜，散步咏凉天。\n空山松子落，幽人应未眠。\n"},
{"id": 954, "title": "留侯论", "dynasty": "宋代", "author": "苏轼", "content": "　　古之所谓豪杰之士者，必有过人之节。人情有所不能忍者，匹夫见辱，拔剑而起，挺身而斗，此不足为勇也。天下有大勇者，卒然临之而不惊，无故加之而不怒。此其所挟持者甚大，而其志甚远也。\n　　夫子房受书于圯上之老人也，其事甚怪；然亦安知其非秦之世，有隐君子者出而试之。观其所以微见其意者，皆圣贤相与警戒之义；而世不察，以为鬼物，亦已过矣。且其意不在书。\n　　当韩之亡，秦之方盛也，以刀锯鼎镬待天下之士。其平居无罪夷灭者，不可胜数。虽有贲、育，无所复施。夫持法太急者，其锋不可犯，而其势未可乘。子房不忍忿忿之心，以匹夫之力而逞于一击之间；当此之时，子房之不死者，其间不能容发，盖亦已危矣。\n　　千金之子，不死于盗贼，何者？其身之可爱，而盗贼之不足以死也。子房以盖世之才，不为伊尹、太公之谋，而特出于荆轲、聂政之计，以侥幸于不死，此圯上老人所为深惜者也。是故倨傲鲜腆而深折之。彼其能有所忍也，然后可以就大事，故曰：“孺子可教也。”\n　　楚庄王伐郑，郑伯肉袒牵羊以逆；庄王曰：“其君能下人，必能信用其民矣。”遂舍之。勾践之困于会稽，而归臣妾于吴者，三年而不倦。且夫有报人之志，而不能下人者，是匹夫之刚也。夫老人者，以为子房才有余，而忧其度量之不足，故深折其少年刚锐之气，使之忍小忿而就大谋。何则？非有生平之素，卒然相遇于草野之间，而命以仆妾之役，油然而不怪者，此固秦皇之所不能惊，而项籍之所不能怒也。\n　　观夫高祖之所以胜，而项籍之所以败者，在能忍与不能忍之间而已矣。项籍唯不能忍，是以百战百胜而轻用其锋；高祖忍之，养其全锋而待其弊，此子房教之也。当淮阴破齐而欲自王，高祖发怒，见于词色。由此观之，犹有刚强不忍之气，非子房其谁全之？\n　　太史公疑子房以为魁梧奇伟，而其状貌乃如妇人女子，不称其志气。呜呼！此其所以为子房欤！ "},
{"id": 955, "title": "马嵬·其二", "dynasty": "唐代", "author": "李商隐", "content": "\n海外徒闻更九州，他生未卜此生休。\n空闻虎旅传宵柝，无复鸡人报晓筹。\n此日六军同驻马，当时七夕笑牵牛。\n如何四纪为天子，不及卢家有莫愁。\n"},
{"id": 956, "title": "寒夜", "dynasty": "宋代", "author": "杜耒", "content": "\n寒夜客来茶当酒，竹炉汤沸火初红。\n寻常一样窗前月，才有梅花便不同。\n"},
{"id": 957, "title": "戏为六绝句·其二", "dynasty": "唐代", "author": "杜甫", "content": "\n王杨卢骆当时体，轻薄为文哂未休。\n尔曹身与名俱灭，不废江河万古流。\n"},
{"id": 958, "title": "长干行·其一", "dynasty": "唐代", "author": "李白", "content": "\n妾发初覆额，折花门前剧。\n郎骑竹马来，绕床弄青梅。\n同居长干里，两小无嫌猜，\n十四为君妇，羞颜未尝开。\n低头向暗壁，千唤不一回。\n十五始展眉，愿同尘与灰。\n常存抱柱信，岂上望夫台。\n十六君远行，瞿塘滟滪堆。\n五月不可触，猿声天上哀。(猿\n 一作：鸣)\n门前迟行迹，一一生绿苔。\n苔深不能扫，落叶秋风早。\n八月蝴蝶来，双飞西园草。\n感此伤妾心，坐愁红颜老。\n早晚下三巴，预将书报家。\n相迎不道远，直至长风沙。\n"},
{"id": 959, "title": "西江月·阻风山峰下", "dynasty": "宋代", "author": "张孝祥", "content": "\n满载一船秋色，平铺十里湖光。波神留我看斜阳，放起鳞鳞细浪。\n明日风回更好，今宵露宿何妨？水晶宫里奏霓裳，准拟岳阳楼上。\n"},
{"id": 960, "title": "浣溪沙·浅画香膏拂紫绵", "dynasty": "宋代", "author": "陈克", "content": "\n浅画香膏拂紫绵。牡丹花重翠云偏。手挼梅子并郎肩。\n病起心情终是怯，困来模样不禁怜。旋移针线小窗前。\n"},
{"id": 961, "title": "佳人", "dynasty": "唐代", "author": "杜甫", "content": "绝代有佳人，幽居在空谷。\n自云良家子，零落依草木。\n关中昔丧乱，兄弟遭杀戮。\n官高何足论，不得收骨肉。\n世情恶衰歇，万事随转烛。\n夫婿轻薄儿，新人美如玉。\n合昏尚知时，鸳鸯不独宿。\n但见新人笑，那闻旧人哭。\n在山泉水清，出山泉水浊。\n侍婢卖珠回，牵萝补茅屋。\n摘花不插发，采柏动盈掬。\n天寒翠袖薄，日暮倚修竹。"},
{"id": 962, "title": "绝句", "dynasty": "唐代", "author": "杜甫", "content": "\n迟日江山丽，春风花草香。\n泥融飞燕子，沙暖睡鸳鸯。\n"},
{"id": 963, "title": "夏意", "dynasty": "宋代", "author": "苏舜钦", "content": "\n别院深深夏席清，石榴开遍透帘明。(夏席清 一作：夏簟清)\n树阴满地日当午，梦觉流莺时一声。\n"},
{"id": 964, "title": "满江红·翠幕深庭", "dynasty": "宋代", "author": "吴文英", "content": "\n翠幕深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。 \n闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。\n"},
{"id": 965, "title": "留别妻", "dynasty": "两汉", "author": "苏武", "content": "\n结发为夫妻，恩爱两不疑。\n欢娱在今夕，嬿婉及良时。\n征夫怀远路，起视夜何其？\n参辰皆已没，去去从此辞。\n行役在战场，相见未有期。\n握手一长叹，泪为生别滋。\n努力爱春华，莫忘欢乐时。\n生当复来归，死当长相思。\n"},
{"id": 966, "title": "为徐敬业讨武曌檄 / 代李敬业讨武曌檄", "dynasty": "唐代", "author": "骆宾王", "content": "　　伪临朝武氏者，性非和顺，地实寒微。昔充太宗下陈，曾以更衣入侍。洎乎晚节，秽乱春宫。潜隐先帝之私，阴图后房之嬖。入门见嫉，蛾眉不肯让人；掩袖工谗，狐媚偏能惑主。践元后于翚翟，陷吾君于聚麀。加以虺蜴为心，豺狼成性，近狎邪僻，残害忠良，杀姊屠兄，弑君鸩母。人神之所同嫉，天地之所不容。犹复包藏祸心，窥窃神器。君之爱子，幽之于别宫；贼之宗盟，委之以重任。呜呼！霍子孟之不作，朱虚侯之已亡。燕啄皇孙，知汉祚之将尽；龙漦帝后，识夏庭之遽衰。\n　　敬业皇唐旧臣，公侯冢子。奉先帝之成业，荷本朝之厚恩。宋微子之兴悲，良有以也；袁君山之流涕，岂徒然哉！是用气愤风云，志安社稷。因天下之失望，顺宇内之推心，爰举义旗，以清妖孽。南连百越，北尽三河，铁骑成群，玉轴相接。海陵红粟，仓储之积靡穷；江浦黄旗，匡复之功何远？班声动而北风起，剑气冲而南斗平。喑呜则山岳崩颓，叱吒则风云变色。以此制敌，何敌不摧；以此图功，何功不克！\n　　公等或家传汉爵，或地协周亲，或膺重寄于爪牙，或受顾命于宣室。言犹在耳，忠岂忘心？一抔之土未干，六尺之孤何托？倘能转祸为福，送往事居，共立勤王之勋，无废旧君之命，凡诸爵赏，同指山河。若其眷恋穷城，徘徊歧路，坐昧先几之兆，必贻后至之诛。请看今日之域中，竟是谁家之天下！移檄州郡，咸使知闻。"},
{"id": 967, "title": "咏牡丹", "dynasty": "宋代", "author": "陈与义", "content": "\n一自胡尘入汉关，十年伊洛路漫漫。\n青墩溪畔龙钟客，独立东风看牡丹。\n"},
{"id": 968, "title": "金缕曲二首", "dynasty": "清代", "author": "顾贞观", "content": "季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。\n泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。 \n我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知己别，问人生到此凄凉否？千万恨，为君剖。(只看 一作：试看)\n兄生辛未吾丁丑，共此时，冰霜摧折，早衰蒲柳。诗赋从今须少作，留取心魂相守。但愿得，河清人寿！归日急翻行戍稿，把空名料理传身后。言不尽，观顿首。"},
{"id": 969, "title": "凤凰台上忆吹箫·香冷金猊", "dynasty": "宋代", "author": "李清照", "content": "香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。\n休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一)\n香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。\n明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)"},
{"id": 970, "title": "端居", "dynasty": "唐代", "author": "李商隐", "content": "\n远书归梦两悠悠，只有空床敌素秋。 \n阶下青苔与红树，雨中寥落月中愁。\n"},
{"id": 971, "title": "谏逐客书", "dynasty": "先秦", "author": "李斯", "content": "\n　　臣闻吏议逐客，窃以为过矣。昔穆公求士，西取由余于戎，东得百里奚于宛，迎蹇叔于宋，来邳豹、公孙支于晋。此五子者，不产于秦，而穆公用之，并国二十，遂霸西戎。孝公用商鞅之法，移风易俗，民以殷盛，国以富强，百姓乐用，诸侯亲服，获楚、魏之师，举地千里，至今治强。惠王用张仪之计，拔三川之地，西并巴、蜀，北收上郡，南取汉中，包九夷，制鄢、郢，东据成皋之险，割膏腴之壤，遂散六国之纵，使之西面事秦，功施到今。昭王得范雎，废穰侯，逐华阳，强公室，杜私门，蚕食诸侯，使秦成帝业。此四君者，皆以客之功。由此观之，客何负于秦哉！向使四君却客而不内，疏士而不用，是使国无富利之实，而秦无强大之名也。\n　　今陛下致昆山之玉，有随和之宝，垂明月之珠，服太阿之剑，乘纤离之马，建翠凤之旗，树灵鼍之鼓。此数宝者，秦不生一焉，而陛下说之，何也？必秦国之所生然后可，则是夜光之璧，不饰朝廷；犀象之器，不为玩好；郑、卫之女不充后宫，而骏良駃騠不实外厩，江南金锡不为用，西蜀丹青不为采。所以饰后宫，充下陈，娱心意，说耳目者，必出于秦然后可，则是宛珠之簪，傅玑之珥，阿缟之衣，锦绣之饰不进于前，而随俗雅化，佳冶窈窕，赵女不立于侧也。夫击瓮叩缶弹筝搏髀，而歌呼呜呜快耳者，真秦之声也；《郑》、《卫》、《桑间》，《韶》、《虞》、《武》、《象》者，异国之乐也。今弃击瓮叩缶而就《郑》、《卫》，退弹筝而取《昭》、《虞》，若是者何也？快意当前，适观而已矣。今取人则不然。不问可否，不论曲直，非秦者去，为客者逐。然则是所重者在乎色乐珠玉，而所轻者在乎人民也。此非所以跨海内、制诸侯之术也。\n　　臣闻地广者粟多，国大者人众，兵强则士勇。是以泰山不让土壤，故能成其大；河海不择细流，故能就其深；王者不却众庶，故能明其德。是以地无四方，民无异国，四时充美，鬼神降福，此五帝三王之所以无敌也。今乃弃黔首以资敌国，却宾客以业诸侯，使天下之士退而不敢西向，裹足不入秦，此所谓“借寇兵而赍盗粮”者也。夫物不产于秦，可宝者多；士不产于秦，而愿忠者众。今逐客以资敌国，损民以益雠，内自虚而外树怨于诸侯，求国无危，不可得也。(泰山 一作：太山)\n"},
{"id": 972, "title": "采桑子·时光只解催人老", "dynasty": "宋代", "author": "晏殊", "content": "\n时光只解催人老，不信多情，长恨离亭，泪滴春衫酒易醒。\n梧桐昨夜西风急，淡月胧明，好梦频惊，何处高楼雁一声？\n"},
{"id": 973, "title": "清平乐·雨晴烟晚", "dynasty": "五代", "author": "冯延巳", "content": "雨晴烟晚。绿水新池满。双燕飞来垂柳院，小阁画帘高卷。\n黄昏独倚朱阑。西南新月眉弯。砌下落花风起，罗衣特地春寒。 "},
{"id": 974, "title": "闻武均州报已复西京", "dynasty": "宋代", "author": "陆游", "content": "\n白发将军亦壮哉，西京昨夜捷书来。\n胡儿敢作千年计，天意宁知一日回。\n列圣仁恩深雨露，中兴赦令疾风雷。\n悬知寒食朝陵使，驿路梨花处处开。\n"},
{"id": 975, "title": "潍县署中画竹呈年伯包大丞括 / 墨竹图题诗", "dynasty": "清代", "author": "郑燮", "content": "衙斋卧听萧萧竹，疑是民间疾苦声。\n些小吾曹州县吏，一枝一叶总关情。"},
{"id": 976, "title": "春寒", "dynasty": "宋代", "author": "陈与义", "content": "\n二月巴陵日日风，春寒未了怯园公。\n海棠不惜胭脂色，独立蒙蒙细雨中。\n"},
{"id": 977, "title": "池州翠微亭", "dynasty": "宋代", "author": "岳飞", "content": "\n经年尘土满征衣，特特寻芳上翠微。\n好水好山看不足，马蹄催趁月明归。\n"},
{"id": 978, "title": "采桑子·荷花开后西湖好", "dynasty": "宋代", "author": "欧阳修", "content": "\n荷花开后西湖好，载酒来时。不用旌旗，前后红幢绿盖随。\n画船撑入花深处，香泛金卮。烟雨微微，一片笙歌醉里归。\n"},
{"id": 979, "title": "红梅", "dynasty": "宋代", "author": "王十朋", "content": "\n桃李莫相妒，夭姿元不同。\n犹余雪霜态，未肯十分红。\n"},
{"id": 980, "title": "长安清明", "dynasty": "唐代", "author": "韦庄", "content": "\n蚤是伤春梦雨天，可堪芳草更芊芊。\n内官初赐清明火，上相闲分白打钱。\n紫陌乱嘶红叱拨，绿杨高映画秋千。\n游人记得承平事，暗喜风光似昔年。\n"},
{"id": 981, "title": "城南", "dynasty": "宋代", "author": "曾巩", "content": "\n雨过横塘水满堤，乱山高下路东西。\n一番桃李花开尽，惟有青青草色齐。\n"},
{"id": 982, "title": "听筝", "dynasty": "唐代", "author": "李端", "content": "\n鸣筝金粟柱，素手玉房前。\n欲得周郎顾，时时误拂弦。\n"},
{"id": 983, "title": "江城子", "dynasty": "宋代", "author": "秦观", "content": "\n清明天气醉游郎。莺儿狂。燕儿狂。翠盖红缨，道上往来忙。记得相逢垂柳下，雕玉珮，缕金裳。 \n春光还是旧春光。桃花香。李花香。浅白深红，一一斗新妆。惆怅惜花人不见，歌一阕，泪千行。\n"},
{"id": 984, "title": "苦昼短", "dynasty": "唐代", "author": "李贺", "content": "\n飞光飞光，劝尔一杯酒。\n吾不识青天高，黄地厚。\n唯见月寒日暖，来煎人寿。\n食熊则肥，食蛙则瘦。\n神君何在？太一安有？\n天东有若木，下置衔烛龙。\n吾将斩龙足，嚼龙肉，使之朝不得回，夜不得伏。\n自然老者不死，少者不哭。\n何为服黄金、吞白玉？\n谁似任公子，云中骑碧驴？\n刘彻茂陵多滞骨，嬴政梓棺费鲍鱼。\n"},
{"id": 985, "title": "春中喜王九相寻 / 晚春", "dynasty": "唐代", "author": "孟浩然", "content": "\n二月湖水清，家家春鸟鸣。林花扫更落，径草踏还生。 \n酒伴来相命，开尊共解酲。当杯已入手，歌妓莫停声。\n"},
{"id": 986, "title": "卜居", "dynasty": "先秦", "author": "屈原", "content": "　　屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”\n　　屈原曰：“吾宁悃悃款款，朴以忠乎，将送往劳来，斯无穷乎？\n　　“宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？\n　　“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？\n　　“此孰吉孰凶？何去何从？\n　　“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”\n　　詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。” "},
{"id": 987, "title": "采桑子·九日", "dynasty": "清代", "author": "纳兰性德", "content": "\n深秋绝塞谁相忆，木叶萧萧。乡路迢迢。六曲屏山和梦遥。 佳时倍惜风光别，不为登高。只觉魂销。南雁归时更寂寥。\n"},
{"id": 988, "title": "早梅", "dynasty": "唐代", "author": "柳宗元", "content": "早梅发高树，迥映楚天碧。\n朔吹飘夜香，繁霜滋晓白。\n欲为万里赠，杳杳山水隔。\n寒英坐销落，何用慰远客。 "},
{"id": 989, "title": "阁夜", "dynasty": "唐代", "author": "杜甫", "content": "岁暮阴阳催短景，天涯霜雪霁寒宵。\n五更鼓角声悲壮，三峡星河影动摇。\n野哭几家闻战伐，夷歌数处起渔樵。\n卧龙跃马终黄土，人事依依漫寂寥。(版本一)\n岁暮阴阳催短景，天涯霜雪霁寒宵。\n五更鼓角声悲壮，三峡星河影动摇。\n野哭千家闻战伐，夷歌数处起渔樵。\n卧龙跃马终黄土，人事音书漫寂寥。(版本二)"},
{"id": 990, "title": "墨萱图·其一", "dynasty": "元代", "author": "王冕", "content": "\n灿灿萱草花，罗生北堂下。\n南风吹其心，摇摇为谁吐？\n慈母倚门情，游子行路苦。\n甘旨日以疏，音问日以阻。\n举头望云林，愧听慧鸟语。\n"},
{"id": 991, "title": "谢亭送别", "dynasty": "唐代", "author": "许浑", "content": "\n劳歌一曲解行舟，红叶青山水急流。 \n日暮酒醒人已远，满天风雨下西楼。\n"},
{"id": 992, "title": "梦江南·兰烬落", "dynasty": "唐代", "author": "皇甫松", "content": "\n兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。\n"},
{"id": 993, "title": "清平乐·留人不住", "dynasty": "宋代", "author": "晏几道", "content": "\n留人不住，醉解兰舟去。一棹碧涛春水路，过尽晓莺啼处。\n渡头杨柳青青，枝枝叶叶离情。此后锦书休寄，画楼云雨无凭。\n"},
{"id": 994, "title": "遣怀", "dynasty": "唐代", "author": "杜牧", "content": "\n落魄江南载酒行，楚腰纤细掌中轻。(江南 一作：江湖；纤细 一作：肠断)\n十年一觉扬州梦，赢得青楼薄幸名。\n"},
{"id": 995, "title": "新年", "dynasty": "唐代", "author": "贾岛", "content": "\n嗟以龙钟身，如何岁复新。\n石门思隐久，铜镜强窥频。\n花发新移树，心知故国春。\n谁能平此恨，岂是北宗人。\n"},
{"id": 996, "title": "早冬", "dynasty": "唐代", "author": "白居易", "content": "\n十月江南天气好，可怜冬景似春华。\n霜轻未杀萋萋草，日暖初干漠漠沙。\n老柘叶黄如嫩树，寒樱枝白是狂花。\n此时却羡闲人醉，五马无由入酒家。\n"},
{"id": 997, "title": "苏溪亭", "dynasty": "唐代", "author": "戴叔伦", "content": "\n苏溪亭上草漫漫，谁倚东风十二阑。 \n燕子不归春事晚，一汀烟雨杏花寒。\n"},
{"id": 998, "title": "种树郭橐驼传", "dynasty": "唐代", "author": "柳宗元", "content": "　　郭橐驼，不知始何名。病偻，隆然伏行，有类橐驼者，故乡人号之“驼”。驼闻之，曰：“甚善。名我固当。”因舍其名，亦自谓橐驼云。\n　　其乡曰丰乐乡，在长安西。驼业种树，凡长安豪富人为观游及卖果者，皆争迎取养。视驼所种树，或移徙，无不活，且硕茂，早实以蕃。他植者虽窥伺效慕，莫能如也。\n　　有问之，对曰：“橐驼非能使木寿且孳也，能顺木之天，以致其性焉尔。凡植木之性，其本欲舒，其培欲平，其土欲故，其筑欲密。既然已，勿动勿虑，去不复顾。其莳也若子，其置也若弃，则其天者全而其性得矣。故吾不害其长而已，非有能硕茂之也；不抑耗其实而已，非有能早而蕃之也。他植者则不然，根拳而土易，其培之也，若不过焉则不及。苟有能反是者，则又爱之太恩，忧之太勤，旦视而暮抚，已去而复顾，甚者爪其肤以验其生枯，摇其本以观其疏密，而木之性日以离矣。虽曰爱之，其实害之；虽曰忧之，其实仇之，故不我若也。吾又何能为哉！”\n　　问者曰：“以子之道，移之官理，可乎？”驼曰：“我知种树而已，官理，非吾业也。然吾居乡，见长人者好烦其令，若甚怜焉，而卒以祸。旦暮吏来而呼曰：‘官命促尔耕，勖尔植，督尔获，早缫而绪，早织而缕，字而幼孩，遂而鸡豚。’鸣鼓而聚之，击木而召之。吾小人辍飧饔以劳吏者，且不得暇，又何以蕃吾生而安吾性耶？故病且怠。若是，则与吾业者其亦有类乎？”\n　　问者曰：“嘻，不亦善夫！吾问养树，得养人术。”传其事以为官戒。 "},
{"id": 999, "title": "村行", "dynasty": "宋代", "author": "王禹偁", "content": "\n马穿山径菊初黄，信马悠悠野兴长。\n万壑有声含晚籁，数峰无语立斜阳。\n棠梨叶落胭脂色，荞麦花开白雪香。\n何事吟余忽惆怅，村桥原树似吾乡。\n"},
{"id": 1000, "title": "鹧鸪天·陌上柔桑破嫩芽", "dynasty": "宋代", "author": "辛弃疾", "content": "\n陌上柔桑破嫩芽，东邻蚕种已生些。平冈细草鸣黄犊，斜日寒林点暮鸦。\n山远近，路横斜，青旗沽酒有人家。城中桃李愁风雨，春在溪头荠菜花。\n"},
{"id": 1001, "title": "明月何皎皎", "dynasty": "两汉", "author": "佚名", "content": "明月何皎皎，照我罗床帏。\n忧愁不能寐，揽衣起徘徊。\n客行虽云乐，不如早旋归。\n出户独彷徨，愁思当告谁！\n引领还入房，泪下沾裳衣。"},
{"id": 1002, "title": "始得西山宴游记", "dynasty": "唐代", "author": "柳宗元", "content": "　　自余为僇人，居是州，恒惴栗。其隟也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归；以为凡是州之山水有异态者，皆我有也，而未始知西山之怪特。\n　　今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而止。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类。悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始。故为之文以志。是岁，元和四年也。"},
{"id": 1003, "title": "长相思·其二", "dynasty": "唐代", "author": "李白", "content": "\n日色欲尽花含烟，月明欲素愁不眠。(欲素 一作：如素)\n赵瑟初停凤凰柱，蜀琴欲奏鸳鸯弦。\n此曲有意无人传，愿随春风寄燕然。\n忆君迢迢隔青天，昔日横波目，今作流泪泉。\n不信妾断肠，归来看取明镜前。(断肠 一作：肠断)\n"},
{"id": 1004, "title": "题张十一旅舍三咏榴花 / 题榴花", "dynasty": "唐代", "author": "韩愈", "content": "\n五月榴花照眼明，枝间时见子初成。 \n可怜此地无车马，颠倒青苔落绛英。\n"},
{"id": 1005, "title": "嫦娥奔月 / 嫦娥飞天", "dynasty": "两汉", "author": "刘安 撰", "content": "　　昔者，羿狩猎山中，遇姮娥于月桂树下。遂以月桂为证，成天作之合。\n　　逮至尧之时，十日并出。焦禾稼，杀草木，而民无所食。猰貐、凿齿、九婴、大风、封豖希、修蛇皆为民害。尧乃使羿诛凿齿于畴华之野，杀九婴于凶水之上，缴大风于青丘之泽，上射十日而下杀猰貐，断修蛇于洞庭，擒封豨于桑林。万民皆喜，置尧以为天子。\n　　羿请不死之药于西王母，托与姮娥。逢蒙往而窃之，窃之不成，欲加害姮娥。娥无以为计，吞不死药以升天。然不忍离羿而去，滞留月宫。广寒寂寥，怅然有丧，无以继之，遂催吴刚伐桂，玉兔捣药，欲配飞升之药，重回人间焉。\n　　羿闻娥奔月而去，痛不欲生。月母感念其诚，允娥于月圆之日与羿会于月桂之下。民间有闻其窃窃私语者众焉。"},
{"id": 1006, "title": "念奴娇·春情", "dynasty": "宋代", "author": "李清照", "content": "\n萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。 \n楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。\n"},
{"id": 1007, "title": "金谷园", "dynasty": "唐代", "author": "杜牧", "content": "\n繁华事散逐香尘，流水无情草自春。\n日暮东风怨啼鸟，落花犹似坠楼人。\n"},
{"id": 1008, "title": "采桑子·明月多情应笑我", "dynasty": "清代", "author": "纳兰性德", "content": "\n明月多情应笑我，笑我如今。辜负春心，独自闲行独自吟。\n近来怕说当时事，结遍兰襟。月浅灯深，梦里云归何处寻。\n"},
{"id": 1009, "title": "天问", "dynasty": "先秦", "author": "屈原", "content": "\n曰：遂古之初，谁传道之？\n上下未形，何由考之？\n冥昭瞢暗，谁能极之？\n冯翼惟象，何以识之？\n明明暗暗，惟时何为？\n阴阳三合，何本何化？\n圜则九重，孰营度之？\n惟兹何功，孰初作之？\n斡维焉系，天极焉加？\n八柱何当，东南何亏？\n九天之际，安放安属？\n隅隈多有，谁知其数？\n天何所沓？十二焉分？\n日月安属？列星安陈？\n出自汤谷，次于蒙汜。\n自明及晦，所行几里？\n夜光何德，死则又育？\n厥利维何，而顾菟在腹？\n女岐无合，夫焉取九子？\n伯强何处？惠气安在？\n何阖而晦？何开而明？\n角宿未旦，曜灵安藏？\n不任汩鸿，师何以尚之？\n佥曰“何忧，何不课而行之？”\n鸱龟曳衔，鲧何听焉？\n顺欲成功，帝何刑焉？\n永遏在羽山，夫何三年不施？\n伯禹愎鲧，夫何以变化？\n纂就前绪，遂成考功。\n何续初继业，而厥谋不同？\n洪泉极深，何以窴之？\n地方九则，何以坟之？\n河海应龙？何尽何历？\n鲧何所营？禹何所成？\n康回冯怒，墬何故以东南倾？\n九州安错？川谷何洿？\n东流不溢，孰知其故？\n东西南北，其修孰多？\n南北顺椭，其衍几何？\n昆仑悬圃，其尻安在？\n增城九重，其高几里？\n四方之门，其谁从焉？\n西北辟启，何气通焉？\n日安不到？烛龙何照？\n羲和之未扬，若华何光？\n何所冬暖？何所夏寒？\n焉有石林？何兽能言？\n焉有虬龙，负熊以游？\n雄虺九首，鯈忽焉在？\n何所不死？长人何守？\n靡蓱九衢，枲华安居？\n灵蛇吞象，厥大何如？\n黑水玄趾，三危安在？\n延年不死，寿何所止？\n鲮鱼何所？鬿堆焉处？\n羿焉彃日？乌焉解羽？\n禹之力献功，降省下土四方。\n焉得彼嵞山女，而通之於台桑？\n闵妃匹合，厥身是继。\n胡维嗜不同味，而快鼌饱？\n启代益作后，卒然离蠥。\n何启惟忧，而能拘是达？\n皆归射鞫，而无害厥躬。\n何后益作革，而禹播降？\n启棘宾商，《九辨》《九歌》。\n何勤子屠母，而死分竟地？\n帝降夷羿，革孽夏民。\n胡射夫河伯，而妻彼雒嫔？\n冯珧利决，封豨是射。\n何献蒸肉之膏，而后帝不若？\n浞娶纯狐，眩妻爰谋。\n何羿之射革，而交吞揆之？\n阻穷西征，岩何越焉？\n化而为黄熊，巫何活焉？\n咸播秬黍，莆雚是营。\n何由并投，而鲧疾修盈？\n白蜺婴茀，胡为此堂？\n安得夫良药，不能固臧？\n天式从横，阳离爰死。\n大鸟何鸣，夫焉丧厥体？\n蓱号起雨，何以兴之？\n撰体协胁，鹿何膺之？\n鳌戴山抃，何以安之？\n释舟陵行，何之迁之？\n惟浇在户，何求于嫂？\n何少康逐犬，而颠陨厥首？\n女歧缝裳，而馆同爰止。\n何颠易厥首，而亲以逢殆？\n汤谋易旅，何以厚之？\n覆舟斟寻，何道取之？\n桀伐蒙山，何所得焉？\n妺嬉何肆，汤何殛焉？\n舜闵在家，父何以鳏？\n尧不姚告，二女何亲？\n厥萌在初，何所亿焉？\n璜台十成，谁所极焉？\n登立为帝，孰道尚之？\n女娲有体，孰制匠之？\n舜服厥弟，终然为害。\n何肆犬豕，而厥身不危败？\n吴获迄古，南岳是止。\n孰期去斯，得两男子？\n缘鹄饰玉，后帝是飨。\n何承谋夏桀，终以灭丧？\n帝乃降观，下逢伊挚。\n何条放致罚，而黎服大说？\n简狄在台，喾何宜？\n玄鸟致贻，女何喜？\n该秉季德，厥父是臧。\n胡终弊于有扈，牧夫牛羊？\n干协时舞，何以怀之？\n平胁曼肤，何以肥之？\n有扈牧竖，云何而逢？\n击床先出，其命何从？\n恒秉季德，焉得夫朴牛？\n何往营班禄，不但还来？\n昏微循迹，有狄不宁。\n何繁鸟萃棘，负子肆情？\n眩弟并淫，危害厥兄。\n何变化以作诈，而后嗣逢长？\n成汤东巡，有莘爰极。\n何乞彼小臣，而吉妃是得？\n水滨之木，得彼小子。\n夫何恶之，媵有莘之妇？\n汤出重泉，夫何辠尤？\n不胜心伐帝，夫谁使挑之？\n会朝争盟，何践吾期？\n苍鸟群飞，孰使萃之？\n列击纣躬，叔旦不嘉。\n何亲揆发足，周之命以咨嗟？\n授殷天下，其位安施？\n反成乃亡，其罪伊何？\n争遣伐器，何以行之？\n并驱击翼，何以将之？\n昭后成游，南土爰底。\n厥利惟何，逢彼白雉？\n穆王巧梅，夫何为周流？\n环理天下，夫何索求？\n妖夫曳炫，何号于市？\n周幽谁诛？焉得夫褒姒？\n天命反侧，何罚何佑？\n齐桓九会，卒然身杀。\n彼王纣之躬，孰使乱惑？\n何恶辅弼，谗谄是服？\n比干何逆，而抑沈之？\n雷开阿顺，而赐封之？\n何圣人之一德，卒其异方？\n梅伯受醢，箕子详狂？\n稷维元子，帝何竺之？\n投之于冰上，鸟何燠之？\n何冯弓挟矢，殊能将之？\n既惊帝切激，何逢长之？\n伯昌号衰，秉鞭作牧。\n何令彻彼岐社，命有殷国？\n迁藏就岐，何能依？\n殷有惑妇，何所讥？\n受赐兹醢，西伯上告。\n何亲就上帝罚，殷之命以不救？\n师望在肆，昌何识？\n鼓刀扬声，后何喜？\n武发杀殷，何所悒？\n载尸集战，何所急？\n伯林雉经，维其何故？\n何感天抑墬，夫谁畏惧？\n皇天集命，惟何戒之？\n受礼天下，又使至代之？\n初汤臣挚，后兹承辅。\n何卒官汤，尊食宗绪？\n勋阖梦生，少离散亡。\n何壮武历，能流厥严？\n彭铿斟雉，帝何飨？\n受寿永多，夫何久长？\n中央共牧，后何怒？\n蜂蛾微命，力何固？\n惊女采薇，鹿何佑？\n北至回水，萃何喜？\n兄有噬犬，弟何欲？\n易之以百两，卒无禄？\n薄暮雷电，归何忧？\n厥严不奉，帝何求？\n伏匿穴处，爰何云？\n荆勋作师，夫何长？\n悟过改更，我又何言？\n吴光争国，久余是胜。\n何环穿自闾社丘陵，爰出子文？\n吾告堵敖以不长。\n何试上自予，忠名弥彰？\n"},
{"id": 1010, "title": "绝句·书当快意读易尽", "dynasty": "宋代", "author": "陈师道", "content": "\n书当快意读易尽，客有可人期不来。\n世事相违每如此，好怀百岁几回开？\n"},
{"id": 1011, "title": "清平调·名花倾国两相欢", "dynasty": "唐代", "author": "李白", "content": "\n名花倾国两相欢，常得君王带笑看。\n解释春风无限恨，沉香亭北倚栏杆。\n"},
{"id": 1012, "title": "遗爱寺", "dynasty": "唐代", "author": "白居易", "content": "\n弄石临溪坐，寻花绕寺行。\n时时闻鸟语，处处是泉声。\n"},
{"id": 1013, "title": "商颂·玄鸟", "dynasty": "先秦", "author": "佚名", "content": "天命玄鸟，降而生商，宅殷土芒芒。古帝命武汤，正域彼四方。\n方命厥后，奄有九有。商之先后，受命不殆，在武丁孙子。武丁孙子，武王靡不胜。\n龙旂十乘，大糦是承。邦畿千里，维民所止，肇域彼四海。\n四海来假，来假祁祁。景员维河。殷受命咸宜，百禄是何。"},
{"id": 1014, "title": "苦寒行", "dynasty": "魏晋", "author": "曹操", "content": "\n北上太行山，艰哉何巍巍！\n羊肠坂诘屈，车轮为之摧。\n树木何萧瑟，北风声正悲。\n熊罴对我蹲，虎豹夹路啼。\n溪谷少人民，雪落何霏霏！\n延颈长叹息，远行多所怀。\n我心何怫郁，思欲一东归。\n水深桥梁绝，中路正徘徊。\n迷惑失故路，薄暮无宿栖。\n行行日已远，人马同时饥。\n担囊行取薪，斧冰持作糜。\n悲彼《东山》诗，悠悠使我哀。\n"},
{"id": 1015, "title": "山中与幽人对酌", "dynasty": "唐代", "author": "李白", "content": "\n两人对酌山花开，一杯一杯复一杯。\n我醉欲眠卿且去，明朝有意抱琴来。\n"},
{"id": 1016, "title": "断句", "dynasty": "宋代", "author": "苏麟", "content": "\n近水楼台先得月，向阳花木易为春。\n"},
{"id": 1017, "title": "又呈吴郎", "dynasty": "唐代", "author": "杜甫", "content": "\n堂前扑枣任西邻，无食无儿一妇人。\n不为困穷宁有此？只缘恐惧转须亲。\n即防远客虽多事，便插疏篱却甚真。\n已诉征求贫到骨，正思戎马泪盈巾。\n"},
{"id": 1018, "title": "夜夜曲", "dynasty": "南北朝", "author": "沈约", "content": "\n河汉纵且横，北斗横复直。\n星汉空如此，宁知心有忆？\n孤灯暧不明，寒机晓犹织。\n零泪向谁道，鸡鸣徒叹息。\n"},
{"id": 1019, "title": "春宫曲", "dynasty": "唐代", "author": "王昌龄", "content": "\n昨夜风开露井桃，未央前殿月轮高。 \n平阳歌舞新承宠，帘外春寒赐锦袍。\n"},
{"id": 1020, "title": "牧童诗", "dynasty": "宋代", "author": "黄庭坚", "content": "\n骑牛远远过前村，短笛横吹隔陇闻。\n多少长安名利客，机关用尽不如君。\n"},
{"id": 1021, "title": "病梅馆记", "dynasty": "清代", "author": "龚自珍", "content": "　　江宁之龙蟠，苏州之邓尉，杭州之西溪，皆产梅。或曰：“梅以曲为美，直则无姿；以欹为美，正则无景；以疏为美，密则无态。”固也。此文人画士，心知其意，未可明诏大号以绳天下之梅也；又不可以使天下之民斫直，删密，锄正，以夭梅病梅为业以求钱也。梅之欹之疏之曲，又非蠢蠢求钱之民能以其智力为也。有以文人画士孤癖之隐明告鬻梅者，斫其正，养其旁条，删其密，夭其稚枝，锄其直，遏其生气，以求重价，而江浙之梅皆病。文人画士之祸之烈至此哉！\n　　予购三百盆，皆病者，无一完者。既泣之三日，乃誓疗之：纵之顺之，毁其盆，悉埋于地，解其棕缚；以五年为期，必复之全之。予本非文人画士，甘受诟厉，辟病梅之馆以贮之。\n　　呜呼！安得使予多暇日，又多闲田，以广贮江宁、杭州、苏州之病梅，穷予生之光阴以疗梅也哉！"},
{"id": 1022, "title": "行路难·其三", "dynasty": "唐代", "author": "李白", "content": "\n有耳莫洗颍川水，有口莫食首阳蕨。\n含光混世贵无名，何用孤高比云月？\n吾观自古贤达人，功成不退皆殒身。\n子胥既弃吴江上，屈原终投湘水滨。\n陆机雄才岂自保？李斯税驾苦不早。\n华亭鹤唳讵可闻？上蔡苍鹰何足道？\n君不见吴中张翰称达生，秋风忽忆江东行。\n且乐生前一杯酒，何须身后千载名？\n"},
{"id": 1023, "title": "春雨", "dynasty": "唐代", "author": "李商隐", "content": "\n怅卧新春白袷衣，白门寥落意多违。\n红楼隔雨相望冷，珠箔飘灯独自归。\n远路应悲春晼晚，残霄犹得梦依稀。\n玉珰缄札何由达，万里云罗一雁飞。\n"},
{"id": 1024, "title": "杀驼破瓮", "dynasty": "南北朝", "author": "伽腽肭", "content": "　　昔有一人，于瓮中盛谷。骆驼入瓮食谷，首不得出。主人以为忧，无计可施。有一老人来语之，曰：“汝莫忧，吾有以教汝出。”主人亟问：“法何？”老人曰：“汝当斩驼头，自当出之。”主人以为妙，即依其语，以刀斩驼头。既杀驼，而复破瓮，如此痴人，为世人所笑。 \n　　昔有一人，先瓮中盛谷。骆驼入头瓮中食谷，首不得出。既不得出，其人以为忧。有一老人来语之曰：“汝莫愁，吾教汝出，女当斩头，自能出之。”即用其语，以刀斩头。既杀驼，而复破瓮，如此痴人，世人所笑。\n　　曩有一人，先瓮中盛谷。骆驼入头瓮中食谷，首不得出。既不得出，其人患之。有一老父来语之曰：“女莫愁，吾教女出，女当斩头，自能出之。”即用其语，以刀斩头。既杀驼，复破瓮，如此痴人，世人所笑。"},
{"id": 1025, "title": "师旷撞晋平公", "dynasty": "先秦", "author": "韩非", "content": "\n晋平公与群臣饮，饮酣，乃喟然叹曰：“莫乐为人君！惟其言而莫之违。”师旷侍坐于前，援琴撞之。公被衽而避，琴坏于壁。公曰：“太师谁撞？”师旷曰：“今者有小人言于侧者，故撞之。”公曰：“寡人也。”师旷曰：“哑！是非君人者之言也。”左右请除之。公曰：“释之，以为寡人戒。”\n"},
{"id": 1026, "title": "捣练子令·深院静", "dynasty": "五代", "author": "李煜", "content": "\n深院静，小庭空，断续寒砧断续风。\n无奈夜长人不寐，数声和月到帘栊。\n"},
{"id": 1027, "title": "满庭芳·蜗角虚名", "dynasty": "宋代", "author": "苏轼", "content": "\n蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。(尽放我 一作：须放我) \n思量。能几许，忧愁风雨，一半相妨，又何须，抵死说短论长。幸对清风皓月，苔茵展、云幕高张。江南好，千钟美酒，一曲满庭芳。\n"},
{"id": 1028, "title": "观游鱼", "dynasty": "唐代", "author": "白居易", "content": "\n绕池闲步看鱼游，正值儿童弄钓舟。 \n一种爱鱼心各异，我来施食尔垂钩。\n"},
{"id": 1029, "title": "天末怀李白", "dynasty": "唐代", "author": "杜甫", "content": "\n凉风起天末，君子意如何。\n鸿雁几时到，江湖秋水多。\n文章憎命达，魑魅喜人过。\n应共冤魂语，投诗赠汨罗。\n"},
{"id": 1030, "title": "再游玄都观", "dynasty": "唐代", "author": "刘禹锡", "content": "\n百亩庭中半是苔，桃花净尽菜花开。\n种桃道士归何处，前度刘郎今又来。\n"},
{"id": 1031, "title": "杂诗七首·其四", "dynasty": "魏晋", "author": "曹植", "content": "\n南国有佳人，容华若桃李。\n朝游江北岸，夕宿潇湘沚。\n时俗薄朱颜，谁为发皓齿？\n俯仰岁将暮，荣耀难久恃。\n"},
{"id": 1032, "title": "生年不满百", "dynasty": "两汉", "author": "佚名", "content": "生年不满百，常怀千岁忧。\n昼短苦夜长，何不秉烛游！\n为乐当及时，何能待来兹？\n愚者爱惜费，但为後世嗤。\n仙人王子乔，难可与等期。"},
{"id": 1033, "title": "国风·豳风·七月", "dynasty": "先秦", "author": "佚名", "content": "　　七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。\n　　七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。\n　　七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。\n　　四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。\n　　五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。\n　　六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。\n　　九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。\n　　二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。"},
{"id": 1034, "title": "蝉", "dynasty": "唐代", "author": "李商隐", "content": "\n本以高难饱，徒劳恨费声。\n五更疏欲断，一树碧无情。\n薄宦梗犹泛，故园芜已平。\n烦君最相警，我亦举家清。\n"},
{"id": 1035, "title": "绝句四首", "dynasty": "唐代", "author": "杜甫", "content": "堂西长笋别开门，堑北行椒却背村。\n梅熟许同朱老吃，松高拟对阮生论。\n欲作鱼梁云复湍，因惊四月雨声寒。\n青溪先有蛟龙窟，竹石如山不敢安。\n两个黄鹂鸣翠柳，一行白鹭上青天。\n窗含西岭千秋雪，门泊东吴万里船。\n药条药甲润青青，色过棕亭入草亭。\n苗满空山惭取誉，根居隙地怯成形。"},
{"id": 1036, "title": "登徒子好色赋", "dynasty": "先秦", "author": "宋玉", "content": "　　大夫登徒子侍于楚王，短宋玉曰：\"玉为人体貌闲丽，口多微辞，又性好色。愿王勿与出入后宫。\"　\n　　王以登徒子之言问宋玉。玉曰：\"体貌闲丽，所受于天也；口多微辞，所学于师也；至于好色，臣无有也。\"王曰：\"子不好色，亦有说乎？有说则止，无说则退。\"玉曰：\"天下之佳人莫若楚国，楚国之丽者莫若臣里，臣里之美者莫若臣东家之子。东家之子，增之一分则太长，减之一分则太短 ；著粉则太白，施朱则太赤；眉如翠羽，肌如白雪；腰如束素，齿如含贝；嫣然一笑，惑阳城，迷下蔡。然此女登墙窥臣三年，至今未许也。登徒子则不然：其妻蓬头挛耳，齞唇历齿，旁行踽偻，又疥且痔。登徒子悦之，使有五子。王孰察之，谁为好色者矣。\"\n　　是时，秦章华大夫在侧，因进而称曰：\"今夫宋玉盛称邻之女，以为美色，愚乱之邪；臣自以为守德，谓不如彼矣。且夫南楚穷巷之妾，焉足为大王言乎?若臣之陋，目所曾睹者，未敢云也。\"王曰：\"试为寡人说之。\"大夫曰：\"唯唯。臣少曾远游，周览九土，足历五都。出咸阳、熙邯郸，从容郑、卫、溱 、洧之间 。是时向春之末 ，迎夏之阳，鸧鹒喈喈，群女出桑。此郊之姝，华色含光，体美容冶，不待饰装。臣观其丽者，因称诗曰：'遵大路兮揽子祛'。赠以芳华辞甚妙。于是处子怳若有望而不来，忽若有来而不见。意密体疏，俯仰异观；含喜微笑，窃视流眄。复称诗曰：'寐春风兮发鲜荣，洁斋俟兮惠音声，赠我如此兮不如无生。'因迁延而辞避。盖徒以微辞相感动。精神相依凭；目欲其颜，心顾其义，扬《诗》守礼，终不过差，故足称也。\"\n　　于是楚王称善，宋玉遂不退。"},
{"id": 1037, "title": "春愁", "dynasty": "清代", "author": "丘逢甲", "content": "春愁难遣强看山，往事惊心泪欲潸。\n四百万人同一哭，去年今日割台湾。"},
{"id": 1038, "title": "水调歌头·金山观月", "dynasty": "宋代", "author": "张孝祥", "content": "\n江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阙，危驻紫金山。 \n表独立，飞霞佩，切云冠。漱冰濯雪，眇视万里一毫端。回首三山何处，闻道群仙笑我，要我欲俱还。挥手从此去，翳凤更骖鸾。\n"},
{"id": 1039, "title": "水调歌头·游览", "dynasty": "宋代", "author": "黄庭坚", "content": "\n瑶草一何碧，春入武陵溪。溪上桃花无数，枝上有黄鹂。我欲穿花寻路，直入白云深处，浩气展虹霓。只恐花深里，红露湿人衣。\n坐玉石，倚玉枕，拂金徽。谪仙何处？无人伴我白螺杯。我为灵芝仙草，不为朱唇丹脸，长啸亦何为？醉舞下山去，明月逐人归。\n"},
{"id": 1040, "title": "地震", "dynasty": "清代", "author": "蒲松龄", "content": "　　康熙七年六月十七日戌刻，地大震。余适客稷下，方与表兄李笃之对烛饮。忽闻有声如雷，自东南来，向西北去。众骇异，不解其故。俄而几案摆簸，酒杯倾覆；屋梁椽柱，错折有声。相顾失色。久之，方知地震，各疾趋出。见楼阁房舍，仆而复起；墙倾屋塌之声，与儿啼女号，喧如鼎沸。\n　　人眩晕不能立，坐地上，随地转侧。河水倾泼丈余，鸡鸣犬吠满城中。逾一时许，始稍定。视街上，则男女裸聚，竞相告语，并忘其未衣也。后闻某处井倾仄，不可汲；某家楼台南北易向；栖霞山裂；沂水陷穴，广数亩。此真非常之奇变也。"},
{"id": 1041, "title": "丰乐亭记", "dynasty": "宋代", "author": "欧阳修", "content": "　　修既治滁之明年，夏，始饮滁水而甘。问诸滁人，得于州南百步之远。其上则丰山，耸然而特立；下则幽谷，窈然而深藏；中有清泉，滃然而仰出。俯仰左右，顾而乐之。于是疏泉凿石，辟地以为亭，而与滁人往游其间。\n　　滁于五代干戈之际，用武之地也。昔太祖皇帝，尝以周师破李景兵十五万于清流山下，生擒其皇甫辉、姚凤于滁东门之外，遂以平滁。修尝考其山川，按其图记，升高以望清流之关，欲求辉、凤就擒之所。而故老皆无在也，盖天下之平久矣。自唐失其政，海内分裂，豪杰并起而争，所在为敌国者，何可胜数？及宋受天命，圣人出而四海一。向之凭恃险阻，铲削消磨，百年之间，漠然徒见山高而水清。欲问其事，而遗老尽矣！\n　　今滁介江淮之间，舟车商贾、四方宾客之所不至，民生不见外事，而安于畎亩衣食，以乐生送死。而孰知上之功德，休养生息，涵煦于百年之深也。\n　　修之来此，乐其地僻而事简，又爱其俗之安闲。既得斯泉于山谷之间，乃日与滁人仰而望山，俯而听泉。掇幽芳而荫乔木，风霜冰雪，刻露清秀，四时之景，无不可爱。又幸其民乐其岁物之丰成，而喜与予游也。因为本其山川，道其风俗之美，使民知所以安此丰年之乐者，幸生无事之时也。\n　　夫宣上恩德，以与民共乐，刺史之事也。遂书以名其亭焉。 "},
{"id": 1042, "title": "进学解", "dynasty": "唐代", "author": "韩愈", "content": "　　国子先生晨入太学，招诸生立馆下，诲之曰：“业精于勤，荒于嬉；行成于思，毁于随。方今圣贤相逢，治具毕张。拔去凶邪，登崇畯良。占小善者率以录，名一艺者无不庸。爬罗剔抉，刮垢磨光。盖有幸而获选，孰云多而不扬？诸生业患不能精，无患有司之不明；行患不能成，无患有司之不公。”\n　　言未既，有笑于列者曰：“先生欺余哉！弟子事先生，于兹有年矣。先生口不绝吟于六艺之文，手不停披于百家之编。纪事者必提其要，纂言者必钩其玄。贪多务得，细大不捐。焚膏油以继晷，恒兀兀以穷年。先生之业，可谓勤矣。\n　　觝排异端，攘斥佛老。补苴罅漏，张皇幽眇。寻坠绪之茫茫，独旁搜而远绍。障百川而东之，回狂澜于既倒。先生之于儒，可谓有劳矣。\n　　沉浸醲郁，含英咀华，作为文章，其书满家。上规姚姒，浑浑无涯；周诰、殷《盘》，佶屈聱牙；《春秋》谨严，《左氏》浮夸；《易》奇而法，《诗》正而葩；下逮《庄》、《骚》，太史所录；子云，相如，同工异曲。先生之于文，可谓闳其中而肆其外矣。\n　　少始知学，勇于敢为；长通于方，左右具宜。先生之于为人，可谓成矣。\n　　然而公不见信于人，私不见助于友。跋前踬后，动辄得咎。暂为御史，遂窜南夷。三年博士，冗不见治。命与仇谋，取败几时。冬暖而儿号寒，年丰而妻啼饥。头童齿豁，竟死何裨。不知虑此，而反教人为？”\n　　先生曰：“吁，子来前！夫大木为杗，细木为桷，欂栌、侏儒，椳、闑、扂、楔，各得其宜，施以成室者，匠氏之工也。玉札、丹砂，赤箭、青芝，牛溲、马勃，败鼓之皮，俱收并蓄，待用无遗者，医师之良也。登明选公，杂进巧拙，纡馀为妍，卓荦为杰，校短量长，惟器是适者，宰相之方也。昔者孟轲好辩，孔道以明，辙环天下，卒老于行。荀卿守正，大论是弘，逃谗于楚，废死兰陵。是二儒者，吐辞为经，举足为法，绝类离伦，优入圣域，其遇于世何如也？今先生学虽勤而不繇其统，言虽多而不要其中，文虽奇而不济于用，行虽修而不显于众。犹且月费俸钱，岁靡廪粟；子不知耕，妇不知织；乘马从徒，安坐而食。踵常途之役役，窥陈编以盗窃。然而圣主不加诛，宰臣不见斥，兹非其幸欤？动而得谤，名亦随之。投闲置散，乃分之宜。若夫商财贿之有亡，计班资之崇庳，忘己量之所称，指前人之瑕疵，是所谓诘匠氏之不以杙为楹，而訾医师以昌阳引年，欲进其豨苓也。 "},
{"id": 1043, "title": "七哀诗三首·其一", "dynasty": "魏晋", "author": "王粲", "content": "\n西京乱无象，豺虎方遘患。\n复弃中国去，委身适荆蛮。\n亲戚对我悲，朋友相追攀。\n出门无所见，白骨蔽平原。\n路有饥妇人，抱子弃草间。\n顾闻号泣声，挥涕独不还。\n“未知身死处，何能两相完？”\n驱马弃之去，不忍听此言。\n南登霸陵岸，回首望长安，\n悟彼下泉人，喟然伤心肝。\n"},
{"id": 1044, "title": "社日", "dynasty": "唐代", "author": "王驾", "content": "\n鹅湖山下稻粱肥，豚栅鸡栖半掩扉。 \n桑柘影斜春社散，家家扶得醉人归。\n"},
{"id": 1045, "title": "古怨别", "dynasty": "唐代", "author": "孟郊", "content": "\n飒飒秋风生，愁人怨离别。\n含情两相向，欲语气先咽。\n心曲千万端，悲来却难说。\n别后唯所思，天涯共明月。\n"},
{"id": 1046, "title": "孔子世家赞", "dynasty": "两汉", "author": "司马迁", "content": "\n　　太史公曰：《诗》有之：“高山仰止，景行行止。”虽不能至，然心乡往之。余读孔氏书，想见其为人。适鲁，观仲尼庙堂车服礼器，诸生以时习礼其家，余祗回留之不能去云。天下君王至于贤人众矣，当时则荣，没则已焉。孔子布衣，传十余世，学者宗之。自天子王侯，中国言《六艺》者折中于夫子，可谓至圣矣！\n"},
{"id": 1047, "title": "上堂开示颂", "dynasty": "唐代", "author": "黄蘖禅师", "content": "\n尘劳迥脱事非常，紧把绳头做一场。\n不经一番寒彻骨，怎得梅花扑鼻香。\n"},
{"id": 1048, "title": "摊破浣溪沙·菡萏香销翠叶残", "dynasty": "五代", "author": "李璟", "content": "\n菡萏香销翠叶残，西风愁起绿波间。还与韶光共憔悴，不堪看。\n细雨梦回鸡塞远，小楼吹彻玉笙寒。多少泪珠何限恨，倚栏干。(栏 通：阑) (何限恨 一作：无限恨)\n"},
{"id": 1049, "title": "鹧鸪天·重过阊门万事非", "dynasty": "宋代", "author": "贺铸", "content": "\n重过阊门万事非。同来何事不同归。梧桐半死清霜后，头白鸳鸯失伴飞。 \n原上草，露初晞。旧栖新垅两依依。空床卧听南窗雨，谁复挑灯夜补衣。\n"},
{"id": 1050, "title": "庭中有奇树", "dynasty": "两汉", "author": "佚名", "content": "庭中有奇树，绿叶发华滋。\n攀条折其荣，将以遗所思。\n馨香盈怀袖，路远莫致之。\n此物何足贵，但感别经时。"},
{"id": 1051, "title": "春题湖上", "dynasty": "唐代", "author": "白居易", "content": "\n湖上春来似画图，乱峰围绕水平铺。\n松排山面千重翠，月点波心一颗珠。\n碧毯线头抽早稻，青罗裙带展新蒲。\n未能抛得杭州去，一半勾留是此湖。\n"},
{"id": 1052, "title": "秋兴八首", "dynasty": "唐代", "author": "杜甫", "content": "玉露凋伤枫树林，巫山巫峡气萧森。\n江间波浪兼天涌，塞上风云接地阴。\n丛菊两开他日泪，孤舟一系故园心。\n寒衣处处催刀尺，白帝城高急暮砧。\n夔府孤城落日斜，每依北斗望京华。\n听猿实下三声泪，奉使虚随八月槎。\n画省香炉违伏枕，山楼粉堞隐悲笳。\n请看石上藤萝月，已映洲前芦荻花。\n千家山郭静朝晖，日日江楼坐翠微。\n信宿渔人还泛泛，清秋燕子故飞飞。\n匡衡抗疏功名薄，刘向传经心事违。\n同学少年多不贱，五陵衣马自轻肥。\n闻道长安似弈棋，百年世事不胜悲。\n王侯第宅皆新主，文武衣冠异昔时。\n直北关山金鼓振，征西车马羽书驰。\n鱼龙寂寞秋江冷，故国平居有所思。\n蓬莱宫阙对南山，承露金茎霄汉间。\n西望瑶池降王母，东来紫气满函关。\n云移雉尾开宫扇，日绕龙鳞识圣颜。\n一卧沧江惊岁晚，几回青琐点朝班。\n瞿塘峡口曲江头，万里风烟接素秋。\n花萼夹城通御气，芙蓉小苑入边愁。\n珠帘绣柱围黄鹄，锦缆牙樯起白鸥。\n回首可怜歌舞地，秦中自古帝王州。\n昆明池水汉时功，武帝旌旗在眼中。\n织女机丝虚夜月，石鲸鳞甲动秋风。\n波漂菰米沉云黑，露冷莲房坠粉红。\n关塞极天惟鸟道，江湖满地一渔翁。\n昆吾御宿自逶迤，紫阁峰阴入渼陂。\n香稻啄馀鹦鹉粒，碧梧栖老凤凰枝。\n佳人拾翠春相问，仙侣同舟晚更移。\n彩笔昔曾干气象，白头吟望苦低垂。"},
{"id": 1053, "title": "于长安归还扬州九月九日行薇山亭赋韵 / 长安九日诗", "dynasty": "南北朝", "author": "江总", "content": "心逐南云逝，形随北雁来。\n故乡篱下菊，今日几花开。"},
{"id": 1054, "title": "对雪", "dynasty": "唐代", "author": "高骈", "content": "\n六出飞花入户时，坐看青竹变琼枝。\n如今好上高楼望，盖尽人间恶路岐。\n"},
{"id": 1055, "title": "落花", "dynasty": "宋代", "author": "朱淑真", "content": "连理枝头花正开，妒花风雨便相催。\n愿教青帝常为主，莫遣纷纷点翠苔。"},
{"id": 1056, "title": "宿山寺", "dynasty": "唐代", "author": "贾岛", "content": "\n众岫耸寒色，精庐向此分。\n流星透疏木，走月逆行云。(疏木 一作：疏水)\n绝顶人来少，高松鹤不群。\n一僧年八十，世事未曾闻。\n"},
{"id": 1057, "title": "无题·来是空言去绝踪", "dynasty": "唐代", "author": "李商隐", "content": "\n来是空言去绝踪，月斜楼上五更钟。\n梦为远别啼难唤，书被催成墨未浓。\n蜡照半笼金翡翠，麝熏微度绣芙蓉。\n刘郎已恨蓬山远，更隔蓬山一万重！\n"},
{"id": 1058, "title": "相思令·吴山青", "dynasty": "宋代", "author": "林逋", "content": "\n吴山青，越山青，两岸青山相送迎，争忍有离情？\n君泪盈，妾泪盈，罗带同心结未成，江边潮已平。\n"},
{"id": 1059, "title": "闻雁", "dynasty": "唐代", "author": "韦应物", "content": "\n故园渺何处，归思方悠哉。\n淮南秋雨夜，高斋闻雁来。\n"},
{"id": 1060, "title": "陇西行", "dynasty": "唐代", "author": "王维", "content": "\n十里一走马，五里一扬鞭。\n都护军书至，匈奴围酒泉。\n关山正飞雪，烽火断无烟。\n"},
{"id": 1061, "title": "归园田居·其四", "dynasty": "魏晋", "author": "陶渊明", "content": "\n久去山泽游，浪莽林野娱。\n试携子侄辈，披榛步荒墟。\n徘徊丘垄间，依依昔人居。\n井灶有遗处，桑竹残朽株。\n借问采薪者，此人皆焉如？\n薪者向我言，死没无复余。\n一世异朝市，此语真不虚。\n人生似幻化，终当归空无。\n"},
{"id": 1062, "title": "富春至严陵山水甚佳", "dynasty": "清代", "author": "纪昀", "content": "\n浓似春云淡似烟，参差绿到大江边。\n斜阳流水推篷坐，翠色随人欲上船。\n"},
{"id": 1063, "title": "西施", "dynasty": "唐代", "author": "罗隐", "content": "\n家国兴亡自有时，吴人何苦怨西施。\n西施若解倾吴国，越国亡来又是谁。\n"},
{"id": 1064, "title": "摽有梅", "dynasty": "先秦", "author": "佚名", "content": "\n摽有梅，其实七兮。求我庶士，迨其吉兮。\n摽有梅，其实三兮。求我庶士，迨其今兮。\n摽有梅，顷筐塈之。求我庶士，迨其谓之。\n"},
{"id": 1065, "title": "山中留客", "dynasty": "唐代", "author": "张旭", "content": "\n山光物态弄春晖，莫为轻阴便拟归。\n纵使晴明无雨色，入云深处亦沾衣。\n"},
{"id": 1066, "title": "荷花", "dynasty": "清代", "author": "石涛", "content": "\n荷叶五寸荷花娇，贴波不碍画船摇；\n相到薰风四五月，也能遮却美人腰。\n"},
{"id": 1067, "title": "酌贪泉", "dynasty": "魏晋", "author": "吴隐之", "content": "\n古人云此水，一歃怀千金。\n试使夷齐饮，终当不易心。\n"},
{"id": 1068, "title": "汉宫春·梅", "dynasty": "宋代", "author": "晁冲之", "content": "\n潇洒江梅，向竹梢疏处，横两三枝。东君也不爱惜，雪压霜欺。无情燕子，怕春寒、轻失花期。却是有，年年塞雁，归来曾见开时。 \n清浅小溪如练，问玉堂何似，茅舍疏篱。伤心故人去后，冷落新诗。微云淡月，对江天、分付他谁。空自忆，清香未减，风流不在人知。\n"},
{"id": 1069, "title": "梦天", "dynasty": "唐代", "author": "李贺", "content": "老兔寒蟾泣天色，云楼半开壁斜白。\n玉轮轧露湿团光，鸾珮相逢桂香陌。\n黄尘清水三山下，更变千年如走马。\n遥望齐州九点烟，一泓海水杯中泻。"},
{"id": 1070, "title": "蝶恋花·送春", "dynasty": "宋代", "author": "朱淑真", "content": "\n楼外垂杨千万缕。欲系青春，少住春还去。犹自风前飘柳絮。随春且看归何处。 \n绿满山川闻杜宇。便做无情，莫也愁人苦。把酒送春春不语。黄昏却下潇潇雨。\n"},
{"id": 1071, "title": "少年游·并刀如水", "dynasty": "宋代", "author": "周邦彦", "content": "\n并刀如水，吴盐胜雪，纤手破新橙。锦幄初温，兽烟不断，相对坐调笙。 \n低声问向谁行宿，城上已三更。马滑霜浓，不如休去，直是少人行。\n"},
{"id": 1072, "title": "酬乐天咏老见示", "dynasty": "唐代", "author": "刘禹锡", "content": "\n人谁不顾老，老去有谁怜。\n身瘦带频减，发稀冠自偏。\n废书缘惜眼，多灸为随年。\n经事还谙事，阅人如阅川。\n细思皆幸矣，下此便翛然。\n莫道桑榆晚，为霞尚满天。\n"},
{"id": 1073, "title": "夜雨", "dynasty": "唐代", "author": "白居易", "content": "\n我有所念人，隔在远远乡。\n我有所感事，结在深深肠。\n乡远去不得，无日不瞻望。\n肠深解不得，无夕不思量。\n况此残灯夜，独宿在空堂。\n秋天殊未晓，风雨正苍苍。\n不学头陀法，前心安可忘。\n"},
{"id": 1074, "title": "小雅·白驹", "dynasty": "先秦", "author": "佚名", "content": "皎皎白驹，食我场苗。絷之维之，以永今朝。所谓伊人，于焉逍遥？\n皎皎白驹，食我场藿。絷之维之，以永今夕。所谓伊人，于焉嘉客？\n皎皎白驹，贲然来思。尔公尔侯，逸豫无期？慎尔优游，勉尔遁思。\n皎皎白驹，在彼空谷。生刍一束，其人如玉。毋金玉尔音，而有遐心。"},
{"id": 1075, "title": "西江月·梅花", "dynasty": "宋代", "author": "苏轼", "content": "\n玉骨那愁瘴雾，冰姿自有仙风。海仙时遣探芳丛。倒挂绿毛么凤。(么 同：幺)\n素面翻嫌粉涴，洗妆不褪唇红。高情已逐晓云空。不与梨花同梦。\n"},
{"id": 1076, "title": "塞上曲二首·其二", "dynasty": "唐代", "author": "戴叔伦", "content": "\n汉家旌帜满阴山，不遣胡儿匹马还。\n愿得此身长报国，何须生入玉门关。\n"},
{"id": 1077, "title": "绝句", "dynasty": "元代", "author": "王庭筠", "content": "\n竹影和诗瘦，梅花入梦香。\n可怜今夜月，不肯下西厢。\n"},
{"id": 1078, "title": "如梦令·水垢何曾相受", "dynasty": "宋代", "author": "苏轼", "content": "\n水垢何曾相受。细看两俱无有。寄语揩背人，尽日劳君挥肘。轻手，轻手，居士本来无垢。\n"},
{"id": 1079, "title": "金缕曲·亡妇忌日有感", "dynasty": "清代", "author": "纳兰性德", "content": "\n此恨何时已。滴空阶、寒更雨歇，葬花天气。三载悠悠魂梦杳，是梦久应醒矣。料也觉、人间无味。不及夜台尘土隔，冷清清、一片埋愁地。钗钿约，竟抛弃。\n重泉若有双鱼寄。好知他、年来苦乐，与谁相倚。我自中宵成转侧，忍听湘弦重理。待结个、他生知已。还怕两人俱薄命，再缘悭、剩月零风里。清泪尽，纸灰起。\n"},
{"id": 1080, "title": "菩萨蛮·回文夏闺怨", "dynasty": "宋代", "author": "苏轼", "content": "\n柳庭风静人眠昼，昼眠人静风庭柳。香汗薄衫凉，凉衫薄汗香。\n手红冰碗藕，藕碗冰红手。郎笑藕丝长，长丝藕笑郎。\n"},
{"id": 1081, "title": "浪淘沙令·伊吕两衰翁", "dynasty": "宋代", "author": "王安石", "content": "\n伊吕两衰翁，历遍穷通。一为钓叟一耕佣。若使当时身不遇，老了英雄。\n汤武偶相逢，风虎云龙。兴王只在谈笑中。直至如今千载后，谁与争功！\n"},
{"id": 1082, "title": "长歌行", "dynasty": "唐代", "author": "王昌龄", "content": "\n旷野饶悲风，飕飕黄蒿草。\n系马倚白杨，谁知我怀抱。 \n所是同袍者，相逢尽衰老。\n北登汉家陵，南望长安道。 \n下有枯树根，上有鼯鼠窠。\n高皇子孙尽，千载无人过。 \n宝玉频发掘，精灵其奈何。\n人生须达命，有酒且长歌。\n"},
{"id": 1083, "title": "今日歌", "dynasty": "明代", "author": "文嘉", "content": "\n今日复今日，今日何其少！\n今日又不为，此事何时了？\n人生百年几今日，今日不为真可惜！\n若言姑待明朝至，明朝又有明朝事。\n为君聊赋今日诗，努力请从今日始。\n"},
{"id": 1084, "title": "卜算子·芍药打团红", "dynasty": "宋代", "author": "洪咨夔", "content": "\n芍药打团红，萱草成窝绿。帘卷疏风燕子归，依旧卢仝屋。\n贫放麹生疏，闲到青奴熟。扫地焚香伴老仙，人胜连环玉。\n"},
{"id": 1085, "title": "梦李白二首·其一", "dynasty": "唐代", "author": "杜甫", "content": "死别已吞声，生别常恻恻。江南瘴疠地，逐客无消息。\n故人入我梦，明我长相忆。恐非平生魂，路远不可测。\n魂来枫林青，魂返关塞黑。君今在罗网，何以有羽翼。\n落月满屋梁，犹疑照颜色。水深波浪阔，无使蛟龙得。(版本一)\n死别已吞声，生别常恻恻。江南瘴疠地，逐客无消息。\n故人入我梦，明我长相忆。君今在罗网，何以有羽翼。\n恐非平生魂，路远不可测。魂来枫林青，魂返关塞黑。\n落月满屋梁，犹疑照颜色。水深波浪阔，无使蛟龙得。(版本二)"},
{"id": 1086, "title": "司马光好学", "dynasty": "宋代", "author": "朱熹", "content": "\n　　司马温公幼时，患记问不若人。群居讲习，众兄弟既成诵，游息矣；独下帷绝编，迨能倍诵乃止。用力多者收功远，其所精诵，乃终身不忘也。温公尝言：“书不可不成诵。或在马上，或中夜不寝时，咏其文，思其义，所得多矣。”（选自朱熹编辑的《三朝名臣言行录》）\n"},
{"id": 1087, "title": "秋凉晚步", "dynasty": "宋代", "author": "杨万里", "content": "\n秋气堪悲未必然，轻寒正是可人天。\n绿池落尽红蕖却，荷叶犹开最小钱。\n"},
{"id": 1088, "title": "塞上", "dynasty": "宋代", "author": "柳开", "content": "鸣骹直上一千尺，天静无风声更干。\n碧眼胡儿三百骑，尽提金勒向云看。"},
{"id": 1089, "title": "行香子·树绕村庄", "dynasty": "宋代", "author": "秦观", "content": "\n树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。\n远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。\n\n"},
{"id": 1090, "title": "陶者", "dynasty": "宋代", "author": "梅尧臣", "content": "\n陶尽门前土，屋上无片瓦。\n十指不沾泥，鳞鳞居大厦。\n"},
{"id": 1091, "title": "酬张少府", "dynasty": "唐代", "author": "王维", "content": "\n晚年唯好静，万事不关心。自顾无长策，空知返旧林。 \n松风吹解带，山月照弹琴。君问穷通理，渔歌入浦深。\n"},
{"id": 1092, "title": "张衡传", "dynasty": "南北朝", "author": "范晔", "content": "　　张衡字平子，南阳西鄂人也。衡少善属文，游于三辅，因入京师，观太学，遂通五经，贯六艺。虽才高于世，而无骄尚之情。常从容淡静，不好交接俗人。永元中，举孝廉不行，连辟公府不就。时天下承平日久，自王侯以下，莫不逾侈。衡乃拟班固《两都》作《二京赋》，因以讽谏。精思傅会，十年乃成。大将军邓骘奇其才，累召不应。\n　　衡善机巧，尤致思于天文、阴阳、历算。安帝雅闻衡善术学，公车特征拜郎中，再迁为太史令。遂乃研核阴阳，妙尽璇玑之正，作浑天仪，著《灵宪》、《算罔论》，言甚详明。\n　　顺帝初，再转，复为太史令。衡不慕当世，所居之官辄积年不徙。自去史职，五载复还。\n　　阳嘉元年，复造候风地动仪。以精铜铸成，员径八尺，合盖隆起，形似酒尊，饰以篆文山龟鸟兽之形。中有都柱，傍行八道，施关发机。外有八龙，首衔铜丸，下有蟾蜍，张口承之。其牙机巧制，皆隐在尊中，覆盖周密无际。如有地动，尊则振龙，机发吐丸，而蟾蜍衔之。振声激扬，伺者因此觉知。虽一龙发机，而七首不动，寻其方面，乃知震之所在。验之以事，合契若神。自书典所记，未之有也。尝一龙机发而地不觉动，京师学者咸怪其无征。后数日驿至，果地震陇西，于是皆服其妙。自此以后，乃令史官记地动所从方起。\n　　时政事渐损，权移于下，衡因上疏陈事。后迁侍中，帝引在帷幄，讽议左右。尝问天下所疾恶者。宦官惧其毁己，皆共目之，衡乃诡对而出。阉竖恐终为其患，遂共谗之。衡常思图身之事，以为吉凶倚仗，幽微难明。乃作《思玄赋》以宣寄情志。\n　　永和初，出为河间相。时国王骄奢，不遵典宪；又多豪右，共为不轨。衡下车，治威严，整法度，阴知奸党名姓，一时收禽，上下肃然，称为政理。视事三年，上书乞骸骨，征拜尚书。年六十二，永和四年卒。"},
{"id": 1093, "title": "水龙吟·黄州梦过栖霞楼", "dynasty": "宋代", "author": "苏轼", "content": "闾丘大夫孝终公显尝守黄州，作栖霞楼，为郡中胜绝。元丰五年，余谪居黄。正月十七日，梦扁舟渡江，中流回望，楼中歌乐杂作。舟中人言：公显方会客也。觉而异之，乃作此词，盖越调鼓笛慢。公显时已致仕在苏州。\n小舟横截春江，卧看翠壁红楼起。云间笑语，使君高会，佳人半醉。危柱哀弦，艳歌余响，绕云萦水。念故人老大，风流未减，独回首、烟波里。\n推枕惘然不见，但空江、月明千里。五湖闻道，扁舟归去，仍携西子。云梦南州，武昌东岸，昔游应记。料多情梦里，端来见我，也参差是。"},
{"id": 1094, "title": "越中览古", "dynasty": "唐代", "author": "李白", "content": "\n越王勾践破吴归，义士还乡尽锦衣。 \n宫女如花满春殿，只今惟有鹧鸪飞。\n"},
{"id": 1095, "title": "采桑子·塞上咏雪花", "dynasty": "清代", "author": "纳兰性德", "content": "\n非关癖爱轻模样，冷处偏佳。别有根芽，不是人间富贵花。\n谢娘别后谁能惜，飘泊天涯。寒月悲笳，万里西风瀚海沙。\n"},
{"id": 1096, "title": "自京赴奉先县咏怀五百字 / 自京赴奉先咏怀五百字", "dynasty": "唐代", "author": "杜甫", "content": "\n杜陵有布衣，老大意转拙。\n许身一何愚，窃比稷与契。\n居然成濩落，白首甘契阔。\n盖棺事则已，此志常觊豁。\n穷年忧黎元，叹息肠内热。\n取笑同学翁，浩歌弥激烈。\n非无江海志，潇洒送日月。\n生逢尧舜君，不忍便永诀。\n当今廊庙具，构厦岂云缺。\n葵藿倾太阳，物性固莫夺。\n顾惟蝼蚁辈，但自求其穴。\n胡为慕大鲸，辄拟偃溟渤。\n以兹误生理，独耻事干谒。\n兀兀遂至今，忍为尘埃没。\n终愧巢与由，未能易其节。\n沉饮聊自遣，放歌破愁绝。\n岁暮百草零，疾风高冈裂。\n天衢阴峥嵘，客子中夜发。\n霜严衣带断，指直不得结。\n凌晨过骊山，御榻在嵽嵲。\n蚩尤塞寒空，蹴蹋崖谷滑。\n瑶池气郁律，羽林相摩戛。\n君臣留欢娱，乐动殷樛嶱。\n赐浴皆长缨，与宴非短褐。\n彤庭所分帛，本自寒女出。\n鞭挞其夫家，聚敛贡城阙。\n圣人筐篚恩，实欲邦国活。\n臣如忽至理，君岂弃此物。\n多士盈朝廷，仁者宜战栗。\n况闻内金盘，尽在卫霍室。\n中堂舞神仙，烟雾散玉质。\n煖客貂鼠裘，悲管逐清瑟。\n劝客驼蹄羹，霜橙压香橘。\n朱门酒肉臭，路有冻死骨。\n荣枯咫尺异，惆怅难再述。\n北辕就泾渭，官渡又改辙。\n群冰从西下，极目高崒兀。\n疑是崆峒来，恐触天柱折。\n河梁幸未坼，枝撑声窸窣。\n行旅相攀援，川广不可越。\n老妻寄异县，十口隔风雪。\n谁能久不顾，庶往共饥渴。\n入门闻号啕，幼子饥已卒。\n吾宁舍一哀，里巷亦呜咽。\n所愧为人父，无食致夭折。\n岂知秋禾登，贫窭有仓卒。\n生常免租税，名不隶征伐。\n抚迹犹酸辛，平人固骚屑。\n默思失业徒，因念远戍卒。\n忧端齐终南，澒洞不可掇。\n"},
{"id": 1097, "title": "夜归鹿门山歌 / 夜归鹿门歌", "dynasty": "唐代", "author": "孟浩然", "content": "\n山寺钟鸣昼已昏，渔梁渡头争渡喧。\n人随沙岸向江村，余亦乘舟归鹿门。\n鹿门月照开烟树，忽到庞公栖隐处。\n岩扉松径长寂寥，惟有幽人自来去。\n"},
{"id": 1098, "title": "永遇乐·彭城夜宿燕子楼", "dynasty": "宋代", "author": "苏轼", "content": "明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。 \n天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。 "},
{"id": 1099, "title": "屈原列传", "dynasty": "两汉", "author": "司马迁", "content": "　　屈原者，名平，楚之同姓也。为楚怀王左徒。博闻强志，明于治乱，娴于辞令。入则与王图议国事，以出号令；出则接遇宾客，应对诸侯。王甚任之。\n　　上官大夫与之同列，争宠而心害其能。怀王使屈原造为宪令，屈平属草稿未定。上官大夫见而欲夺之，屈平不与，因谗之曰：“王使屈平为令，众莫不知。每一令出，平伐其功，曰以为‘非我莫能为也。’”王怒而疏屈平。\n　　屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智，以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。\n　　屈原既绌。其后秦欲伐齐，齐与楚从亲，惠王患之。乃令张仪佯去秦，厚币委质事楚，曰：“秦甚憎齐，齐与楚从亲，楚诚能绝齐，秦愿献商、於之地六百里。”楚怀王贪而信张仪，遂绝齐，使使如秦受地。张仪诈之曰：“仪与王约六里，不闻六百里。”楚使怒去，归告怀王。怀王怒，大兴师伐秦。秦发兵击之，大破楚师于丹、淅，斩首八万，虏楚将屈匄，遂取楚之汉中地。怀王乃悉发国中兵，以深入击秦，战于蓝田。魏闻之，袭楚至邓。楚兵惧，自秦归。而齐竟怒，不救楚，楚大困。明年，秦割汉中地与楚以和。楚王曰：“不愿得地，愿得张仪而甘心焉。”张仪闻，乃曰：“以一仪而当汉中地，臣请往如楚。”如楚，又因厚币用事者臣靳尚，而设诡辩于怀王之宠姬郑袖。怀王竟听郑袖，复释去张仪。是时屈原既疏，不复在位，使于齐，顾反，谏怀王曰：“何不杀张仪？”怀王悔，追张仪，不及。\n　　其后，诸侯共击楚，大破之，杀其将唐眜。时秦昭王与楚婚，欲与怀王会。怀王欲行，屈平曰：“秦，虎狼之国，不可信，不如毋行。”怀王稚子子兰劝王行：“奈何绝秦欢！”怀王卒行。入武关，秦伏兵绝其后，因留怀王，以求割地。怀王怒，不听。亡走赵，赵不内。复之秦，竟死于秦而归葬。\n　　长子顷襄王立，以其弟子兰为令尹。楚人既咎子兰以劝怀王入秦而不反也。屈平既嫉之，虽放流，眷顾楚国，系心怀王，不忘欲反。冀幸君之一悟，俗之一改也。其存君兴国，而欲反复之，一篇之中，三致志焉。然终无可奈何，故不可以反。卒以此见怀王之终不悟也。\n　　人君无愚智贤不肖，莫不欲求忠以自为，举贤以自佐。然亡国破家相随属，而圣君治国累世而不见者，其所谓忠者不忠，而所谓贤者不贤也。怀王以不知忠臣之分，故内惑于郑袖，外欺于张仪，疏屈平而信上官大夫、令尹子兰，兵挫地削，亡其六郡，身客死于秦，为天下笑，此不知人之祸也。《易》曰：“井渫不食，为我心恻，可以汲。王明，并受其福。”王之不明，岂足福哉！令尹子兰闻之，大怒。卒使上官大夫短屈原于顷襄王。顷襄王怒而迁之。屈原至于江滨，被发行吟泽畔，颜色憔悴，形容枯槁。渔父见而问之曰：“子非三闾大夫欤？何故而至此？”屈原曰：“举世皆浊而我独清，众人皆醉而我独醒，是以见放。”渔父曰：“夫圣人者，不凝滞于物，而能与世推移。举世皆浊，何不随其流而扬其波？众人皆醉，何不哺其糟而啜其醨？何故怀瑾握瑜，而自令见放为？”屈原曰：“吾闻之，新沐者必弹冠，新浴者必振衣。人又谁能以身之察察，受物之汶汶者乎？宁赴常流而葬乎江鱼腹中耳。又安能以皓皓之白，而蒙世之温蠖乎？”乃作《怀沙》之赋。于是怀石，遂自投汨罗以死。\n　　屈原既死之后，楚有宋玉、唐勒、景差之徒者，皆好辞而以赋见称。然皆祖屈原之从容辞令，终莫敢直谏。其后楚日以削，数十年竟为秦所灭。自屈原沉汨罗后百有馀年，汉有贾生，为长沙王太傅。过湘水，投书以吊屈原。\n　　太史公曰：“余读《离骚》、《天问》、《招魂》、《哀郢》，悲其志。适长沙，过屈原所自沉渊，未尝不垂涕，想见其为人。及见贾生吊之，又怪屈原以彼其材游诸侯，何国不容，而自令若是！读《鵩鸟赋》，同死生，轻去就，又爽然自失矣。” "},
{"id": 1100, "title": "水仙子·咏江南", "dynasty": "元代", "author": "张养浩", "content": "\n一江烟水照晴岚，两岸人家接画檐，芰荷丛一段秋光淡。看沙鸥舞再三，卷香风十里珠帘。画船儿天边至，酒旗儿风外飐。爱杀江南！\n"},
{"id": 1101, "title": "官仓鼠", "dynasty": "唐代", "author": "曹邺", "content": "\n官仓老鼠大如斗，见人开仓亦不走。 \n健儿无粮百姓饥，谁遣朝朝入君口。\n"},
{"id": 1102, "title": "偶作寄朗之", "dynasty": "唐代", "author": "白居易", "content": "\n历想为官日，无如刺史时。\n欢娱接宾客，饱暖及妻儿。\n自到东都后，安闲更得宜。\n分司胜刺史，致仕胜分司。\n何况园林下，欣然得朗之。\n仰名同旧识，为乐即新知。\n有雪先相访，无花不作期。\n斗醲干酿酒，夸妙细吟诗。\n里巷千来往，都门五别离。\n岐分两回首，书到一开眉。\n叶落槐亭院，冰生竹阁池。\n雀罗谁问讯，鹤氅罢追随。\n身与心俱病，容将力共衰。\n老来多健忘，唯不忘相思。\n"},
{"id": 1103, "title": "子夜吴歌·冬歌", "dynasty": "唐代", "author": "李白", "content": "\n明朝驿使发，一夜絮征袍。\n素手抽针冷，那堪把剪刀。\n裁缝寄远道，几日到临洮。\n"},
{"id": 1104, "title": "国风·郑风·女曰鸡鸣", "dynasty": "先秦", "author": "佚名", "content": "\n女曰鸡鸣，士曰昧旦。子兴视夜，明星有烂。将翱将翔，弋凫与雁。\n弋言加之，与子宜之。宜言饮酒，与子偕老。琴瑟在御，莫不静好。\n知子之来之，杂佩以赠之。知子之顺之，杂佩以问之。知子之好之，杂佩以报之。\n"},
{"id": 1105, "title": "水调歌头·细数十年事", "dynasty": "宋代", "author": "范成大", "content": "\n细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。\n敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲？\n"},
{"id": 1106, "title": "沙丘城下寄杜甫", "dynasty": "唐代", "author": "李白", "content": "\n我来竟何事，高卧沙丘城。\n城边有古树，日夕连秋声。\n鲁酒不可醉，齐歌空复情。\n思君若汶水，浩荡寄南征。\n"},
{"id": 1107, "title": "中秋登楼望月", "dynasty": "宋代", "author": "米芾", "content": "\n目穷淮海满如银，万道虹光育蚌珍。\n天上若无修月户，桂枝撑损向西轮。\n"},
{"id": 1108, "title": "咏怀八十二首·其一", "dynasty": "魏晋", "author": "阮籍", "content": "\n夜中不能寐，起坐弹鸣琴。\n薄帷鉴明月，清风吹我襟。\n孤鸿号外野，翔鸟鸣北林。\n徘徊将何见？忧思独伤心。\n"},
{"id": 1109, "title": "山村咏怀", "dynasty": "宋代", "author": "邵雍", "content": "\n一去二三里，烟村四五家。\n亭台六七座，八九十枝花。\n"},
{"id": 1110, "title": "触龙说赵太后", "dynasty": "先秦", "author": "刘向", "content": "　　赵太后新用事，秦急攻之。赵氏求救于齐，齐曰：“必以长安君为质，兵乃出。”太后不肯，大臣强谏。太后明谓左右：“有复言令长安君为质者，老妇必唾其面。”\n　　左师触龙言愿见太后。太后盛气而揖之。入而徐趋，至而自谢，曰：“老臣病足，曾不能疾走，不得见久矣。窃自恕，而恐太后玉体之有所郄也，故愿望见太后。”太后曰：“老妇恃辇而行。”曰：“日食饮得无衰乎？”曰：“恃粥耳。”曰：“老臣今者殊不欲食，乃自强步，日三四里，少益耆食，和于身。”太后曰：“老妇不能。”太后之色少解。\n　　左师公曰：“老臣贱息舒祺，最少，不肖；而臣衰，窃爱怜之。愿令得补黑衣之数，以卫王宫。没死以闻。”太后曰：“敬诺。年几何矣？”对曰：“十五岁矣。虽少，愿及未填沟壑而托之。”太后曰：“丈夫亦爱怜其少子乎？”对曰：“甚于妇人。”太后笑曰：“妇人异甚。”对曰：“老臣窃以为媪之爱燕后贤于长安君。”曰：“君过矣！不若长安君之甚。”左师公曰：“父母之爱子，则为之计深远。媪之送燕后也，持其踵，为之泣，念悲其远也，亦哀之矣。已行，非弗思也，祭祀必祝之，祝曰：‘必勿使反。’岂非计久长，有子孙相继为王也哉？”太后曰：“然。”\n　　左师公曰：“今三世以前，至于赵之为赵，赵王之子孙侯者，其继有在者乎？”曰：“无有。”曰：“微独赵，诸侯有在者乎？”曰：“老妇不闻也。”“此其近者祸及身，远者及其子孙。岂人主之子孙则必不善哉？位尊而无功，奉厚而无劳，而挟重器多也。今媪尊长安君之位，而封之以膏腴之地，多予之重器，而不及今令有功于国，—旦山陵崩，长安君何以自托于赵？老臣以媪为长安君计短也，故以为其爱不若燕后。”太后曰：“诺，恣君之所使之。”\n　　于是为长安君约车百乘，质于齐，齐兵乃出。\n　　子义闻之曰：“人主之子也、骨肉之亲也，犹不能恃无功之尊、无劳之奉，已守金玉之重也，而况人臣乎。” "},
{"id": 1111, "title": "春怨 / 伊州歌", "dynasty": "唐代", "author": "金昌绪", "content": "\n打起黄莺儿，莫教枝上啼。\n啼时惊妾梦，不得到辽西。\n"},
{"id": 1112, "title": "游子吟", "dynasty": "唐代", "author": "陈陶", "content": "\n栖乌喜林曙，惊蓬伤岁阑。\n关河三尺雪，何处是天山。\n朔风无重衣，仆马饥且寒。\n惨戚别妻子，迟回出门难。\n男儿值休明，岂是长泥蟠。\n何者为木偶，何人侍金銮。\n郁郁守贫贱，悠悠亦无端。\n进不图功名，退不处岩峦。\n穷通在何日，光景如跳丸。\n富贵苦不早，令人摧心肝。\n誓期春之阳，一振摩霄翰。\n"},
{"id": 1113, "title": "中秋", "dynasty": "唐代", "author": "郑谷", "content": "\n清香闻晓莲，水国雨馀天。\n天气正得所，客心刚悄然。\n乱兵何日息，故老几人全。\n此际难消遣，从来未学禅。\n"},
{"id": 1114, "title": "阴雨", "dynasty": "唐代", "author": "白居易", "content": "\n岚雾今朝重，江山此地深。\n滩声秋更急，峡气晓多阴。\n望阙云遮眼，思乡雨滴心。\n将何慰幽独，赖此北窗琴。\n"},
{"id": 1115, "title": "江上值水如海势聊短述", "dynasty": "唐代", "author": "杜甫", "content": "\n为人性僻耽佳句，语不惊人死不休。\n老去诗篇浑漫与，春来花鸟莫深愁。(漫与 一作：漫兴)\n新添水槛供垂钓，故着浮槎替入舟。\n焉得思如陶谢手，令渠述作与同游。\n"},
{"id": 1116, "title": "蜉蝣", "dynasty": "先秦", "author": "佚名", "content": "蜉蝣之羽，衣裳楚楚。心之忧矣，於我归处。\n蜉蝣之翼，采采衣服。心之忧矣，於我归息。\n蜉蝣掘阅，麻衣如雪。心之忧矣，於我归说。"},
{"id": 1117, "title": "菩萨蛮·花明月暗笼轻雾", "dynasty": "五代", "author": "李煜", "content": "花明月暗笼轻雾，今宵好向郎边去。刬袜步香阶，手提金缕鞋。画堂南畔见，一向偎人颤。奴为出来难，教君恣意怜。"},
{"id": 1118, "title": "把酒对月歌", "dynasty": "明代", "author": "唐寅", "content": "\n李白前时原有月，惟有李白诗能说。\n李白如今已仙去，月在青天几圆缺？\n今人犹歌李白诗，明月还如李白时。\n我学李白对明月，白与明月安能知！\n李白能诗复能酒，我今百杯复千首。\n我愧虽无李白才，料应月不嫌我丑。\n我也不登天子船，我也不上长安眠。\n姑苏城外一茅屋，万树梅花月满天。(梅花 一作：桃花)\n"},
{"id": 1119, "title": "行露", "dynasty": "先秦", "author": "佚名", "content": "\n厌浥行露，岂不夙夜，谓行多露。\n谁谓雀无角？何以穿我屋？谁谓女无家？何以速我狱？虽速我狱，室家不足！\n谁谓鼠无牙？何以穿我墉？谁谓女无家？何以速我讼？虽速我讼，亦不女从！\n"},
{"id": 1120, "title": "浣溪沙·玉碗冰寒滴露华", "dynasty": "宋代", "author": "晏殊", "content": "\n玉碗冰寒滴露华，粉融香雪透轻纱。晚来妆面胜荷花。\n鬓亸欲迎眉际月，酒红初上脸边霞。一场春梦日西斜。\n"},
{"id": 1121, "title": "渭川田家", "dynasty": "唐代", "author": "王维", "content": "\n斜阳照墟落，穷巷牛羊归。(斜阳 一作：斜光)\n野老念牧童，倚杖候荆扉。\n雉雊麦苗秀，蚕眠桑叶稀。\n田夫荷锄至，相见语依依。\n即此羡闲逸，怅然吟式微。\n"},
{"id": 1122, "title": "移居二首", "dynasty": "魏晋", "author": "陶渊明", "content": "昔欲居南村，非为卜其宅。\n闻多素心人，乐与数晨夕。\n怀此颇有年，今日从兹役。\n敝庐何必广，取足蔽床席。\n邻曲时时来，抗言谈在昔。\n奇文共欣赏，疑义相与析。\n春秋多佳日，登高赋新诗。\n过门更相呼，有酒斟酌之。\n农务各自归，闲暇辄相思。\n相思则披衣，言笑无厌时。\n此理将不胜？无为忽去兹。\n衣食当须纪，力耕不吾欺。 "},
{"id": 1123, "title": "雨后池上", "dynasty": "宋代", "author": "刘攽", "content": "\n一雨池塘水面平，淡磨明镜照檐楹。\n东风忽起垂杨舞，更作荷心万点声。\n"},
{"id": 1124, "title": "西江月·宝髻松松挽就", "dynasty": "宋代", "author": "司马光", "content": "\n宝髻松松挽就，铅华淡淡妆成。青烟翠雾罩轻盈，飞絮游丝无定。\n相见争如不见，有情何似无情。笙歌散后酒初醒，深院月斜人静。\n"},
{"id": 1125, "title": "春风", "dynasty": "清代", "author": "袁枚", "content": "\n春风如贵客，一到便繁华。\n来扫千山雪，归留万国花。\n"},
{"id": 1126, "title": "马嵬", "dynasty": "清代", "author": "袁枚", "content": "\n莫唱当年长恨歌，人间亦自有银河。\n石壕村里夫妻别，泪比长生殿上多。\n"},
{"id": 1127, "title": "南歌子·天上星河转", "dynasty": "宋代", "author": "李清照", "content": "\n天上星河转，人间帘幕垂。凉生枕簟泪痕滋。起解罗衣聊问、夜何其。\n翠贴莲蓬小，金销藕叶稀。旧时天气旧时衣。只有情怀不似、旧家时。\n"},
{"id": 1128, "title": "百忧集行", "dynasty": "唐代", "author": "杜甫", "content": "\n忆年十五心尚孩，健如黄犊走复来。\n庭前八月梨枣熟，一日上树能千回。\n即今倏忽已五十，坐卧只多少行立。\n强将笑语供主人，悲见生涯百忧集。\n入门依旧四壁空，老妻睹我颜色同。\n痴儿不知父子礼，叫怒索饭啼门东。\n"},
{"id": 1129, "title": "浣溪沙·堤上游人逐画船", "dynasty": "宋代", "author": "欧阳修", "content": "\n堤上游人逐画船，拍堤春水四垂天。绿杨楼外出秋千。\n白发戴花君莫笑，六幺催拍盏频传。人生何处似尊前！\n"},
{"id": 1130, "title": "和晋陵陆丞早春游望", "dynasty": "唐代", "author": "杜审言", "content": "\n独有宦游人，偏惊物候新。\n云霞出海曙，梅柳渡江春。\n淑气催黄鸟，晴光转绿蘋。\n忽闻歌古调，归思欲沾巾。\n"},
{"id": 1131, "title": "塞鸿秋·春情", "dynasty": "元代", "author": "张可久", "content": "\n疏星淡月秋千院，愁云恨雨芙蓉面。\n伤情燕足留红线，恼人鸾影闲团扇。\n兽炉沉水烟，翠沼残花片。\n一行写入相思传。\n"},
{"id": 1132, "title": "赵威后问齐使", "dynasty": "先秦", "author": "佚名", "content": "　　齐王使使者问赵威后。书未发，威后问使者曰：“岁亦无恙邪？民亦无恙邪？王亦无恙邪？”使者不说，曰：“臣奉使使威后，今不问王而先问岁与民，岂先贱而后尊贵者乎？”威后曰：“不然，苟无岁，何以有民？苟无民， 何以有君？故有舍本而问末者耶？”\n　　乃进而问之曰：“齐有处士曰锺离子，无恙耶？是其为人也，有粮者亦食，无粮者亦食；有衣者亦衣，无衣者亦衣。是助王养其民也，何以至今不业也？叶阳子无恙乎？是其为人，哀鳏寡，恤孤独，振困穷，补不足。是助王息其民者也，何以至今不业也？北宫之女婴儿子无恙耶？彻其环瑱，至老不嫁，以养父母。是皆率民而出于孝情者也，胡为至今不朝也?此二士弗业，一女不朝，何以王齐国，子万民乎？於陵子仲尚存乎？是其为人也，上不臣于王，下不治其家，中不索交诸侯。此率民而出于无用者，何为至今不杀乎？”"},
{"id": 1133, "title": "渔父·浪花有意千里雪", "dynasty": "五代", "author": "李煜", "content": "\n浪花有意千里雪，桃花无言一队春。一壶酒，一竿身，快活如侬有几人。\n"},
{"id": 1134, "title": "柳枝词", "dynasty": "宋代", "author": "郑文宝", "content": "\n亭亭画舸系春潭，直到行人酒半酣。\n不管烟波与风雨，载将离恨过江南。\n"},
{"id": 1135, "title": "八六子·倚危亭", "dynasty": "宋代", "author": "秦观", "content": "\n倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。\n无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。\n"},
{"id": 1136, "title": "桃花", "dynasty": "唐代", "author": "元稹", "content": "\n桃花浅深处，似匀深浅妆。\n春风助肠断，吹落白衣裳。\n"},
{"id": 1137, "title": "淮上喜会梁川故人 / 淮上喜会梁州故人", "dynasty": "唐代", "author": "韦应物", "content": "\n江汉曾为客，相逢每醉还。\n浮云一别后，流水十年间。\n欢笑情如旧，萧疏鬓已斑。\n何因不归去？淮上有秋山。\n"},
{"id": 1138, "title": "送方外上人 / 送上人", "dynasty": "唐代", "author": "刘长卿", "content": "\n孤云将野鹤，岂向人间住。\n莫买沃洲山，时人已知处。\n"},
{"id": 1139, "title": "如意娘", "dynasty": "唐代", "author": "武则天", "content": "\n看朱成碧思纷纷，憔悴支离为忆君。\n不信比来长下泪，开箱验取石榴裙。\n"},
{"id": 1140, "title": "羔羊", "dynasty": "先秦", "author": "佚名", "content": "\n羔羊之皮，素丝五紽。退食自公，委蛇委蛇。\n羔羊之革，素丝五緎。委蛇委蛇，自公退食。\n羔羊之缝，素丝五总。委蛇委蛇，退食自公。\n"},
{"id": 1141, "title": "咏煤炭", "dynasty": "明代", "author": "于谦", "content": "\n凿开混沌得乌金，藏蓄阳和意最深。\n爝火燃回春浩浩，洪炉照破夜沉沉。\n鼎彝元赖生成力，铁石犹存死后心。\n但愿苍生俱饱暖，不辞辛苦出山林。\n"},
{"id": 1142, "title": "蝶恋花·禹庙兰亭今古路", "dynasty": "宋代", "author": "陆游", "content": "\n禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。\n冉冉年华留不住。镜里朱颜，毕竟消磨去。一句丁宁君记取。神仙须是闲人做。\n"},
{"id": 1143, "title": "悲歌", "dynasty": "两汉", "author": "佚名", "content": "悲歌可以当泣，远望可以当归。\n思念故乡，郁郁累累。\n欲归家无人，欲渡河无船。\n心思不能言，肠中车轮转。"},
{"id": 1144, "title": "甘棠", "dynasty": "先秦", "author": "佚名", "content": "\n蔽芾甘棠，勿翦勿伐，召伯所茇。\n蔽芾甘棠，勿翦勿败，召伯所憩。\n蔽芾甘棠，勿翦勿拜，召伯所说。\n"},
{"id": 1145, "title": "和项王歌", "dynasty": "两汉", "author": "虞姬", "content": "\n汉兵已略地，四方楚歌声。\n大王意气尽，贱妾何聊生！\n"},
{"id": 1146, "title": "胡笳十八拍", "dynasty": "两汉", "author": "蔡文姬", "content": "　　我生之初尚无为，我生之后汉祚衰。天不仁兮降乱离，地不仁兮使我逢此时。干戈日寻兮道路危，民卒流亡兮共哀悲。烟尘蔽野兮胡虏盛，志意乖兮节义亏。对殊俗兮非我宜，遭忍辱兮当告谁？笳一会兮琴一拍，心愤怨兮无人知。\n　　戎羯逼我兮为室家，将我行兮向天涯。云山万重兮归路遐，疾风千里兮扬尘沙。人多暴猛兮如虺蛇，控弦被甲兮为骄奢。两拍张弦兮弦欲绝，志摧心折兮自悲嗟。 \n　　越汉国兮入胡城，亡家失身兮不如无生。毡裘为裳兮骨肉震惊，羯羶为味兮枉遏我情。鼙鼓喧兮从夜达明，胡风浩浩兮暗塞营。伤今感晋兮三拍成，衔悲畜恨兮何时平。\n　　无日无夜兮不思我乡土，禀气合生兮莫过我最苦。天灾国乱兮人无主，唯我薄命兮没戎虏。殊俗心异兮身难处，嗜欲不同兮谁可与语！寻思涉历兮多艰阻，四拍成兮益凄楚。\n　　雁南征兮欲寄边声，雁北归兮为得汉青。雁飞高兮邈难寻，空断肠兮思愔愔。攒眉向月兮抚雅琴，五拍泠泠兮意弥深。\n　　冰霜凛凛兮身苦寒，饥对肉酪兮不能餐。夜间陇水兮声呜咽，朝见长城兮路杳漫。追思往日兮行李难，六拍悲来兮欲罢弹。\n　　日暮风悲兮边声四起，不知愁心兮说向谁是！原野萧条兮烽戍万里，俗贱老弱兮少壮为美。逐有水草兮安家葺垒，牛羊满野兮聚如蜂蚁。草尽水竭兮羊马皆徙，七拍流恨兮恶居于此。\n　　为天有眼兮何不见我独漂流？为神有灵兮何事处我天南海北头？我不负天兮天何配我殊匹？我不负神兮神何殛我越荒州？制兹八拍兮拟排忧，何知曲成兮心转愁。\n　　天无涯兮地无边，我心愁兮亦复然。人生倏忽兮如白驹之过隙，然不得欢乐兮当我之盛年。怨兮欲问天，天苍苍兮上无缘。举头仰望兮空云烟，九拍怀情兮谁与传？\n　　城头烽火不曾灭，疆场征战何时歇？杀气朝朝冲塞门，胡风夜夜吹边月。故乡隔兮音生绝，哭无声兮气将咽。一生辛苦兮缘别离，十拍悲深兮泪成血。\n　　我非食生而恶死，不能捐身兮心有以。生仍冀得兮归桑梓，死当埋骨兮长已矣。日居月诸兮在戎垒，胡人宠我兮有二子。鞠之育之兮不羞耻，憋之念之兮生长边鄙。十有一拍兮因兹起，哀响缠绵兮彻心髓。\n　　东风应律兮暖气多，知是汉家天子兮布阳和。羌胡蹈舞兮共讴歌，两国交欢兮罢兵戈。忽遇汉使兮称近诏，遗千金兮赎妾身。喜得生还兮逢圣君，嗟别稚子兮会无因。十有二拍兮哀乐均，去住两情兮难具陈。\n　　不谓残生兮却得旋归，抚抱胡儿兮注下沾衣。汉使迎我兮四牡騑騑，胡儿号兮谁得知？与我生死兮逢此时，愁为子兮日无光辉，焉得羽翼兮将汝归。一步一远兮足难移，魂消影绝兮恩爱遗。十有三拍兮弦急调悲，肝肠搅刺兮人莫我知。\n　　身归国兮儿莫之随，心悬悬兮长如饥。四时万物兮有盛衰，唯我愁苦兮不暂移。山高地阔兮见汝无期，更深夜阑兮梦汝来斯。梦中执手兮一喜一悲，觉后痛吾心兮无休歇时。十有四拍兮涕泪交垂，河水东流兮心是思。\n　　十五拍兮节调促，气填胸兮谁识曲？处穹庐兮偶殊俗。愿得归来兮天从欲，再还汉国兮欢心足。心有怀兮愁转深，日月无私兮曾不照临。子母分离兮意难怪，同天隔越兮如商参，生死不相知兮何处寻！\n　　十六拍兮思茫茫，我与儿兮各一方。日东月西兮徒相望，不得相随兮空断肠。对萱草兮忧不忘，弹鸣琴兮情何伤！今别子兮归故乡，旧怨平兮新怨长！泣血仰头兮诉苍苍，胡为生兮独罹此殃！\n　　十七拍兮心鼻酸，关山阻修兮行路难。去时怀土兮心无绪，来时别儿兮思漫漫。塞上黄蒿兮枝枯叶干，沙场白骨兮刀痕箭瘢。风霜凛凛兮春夏寒，人马饥豗兮筋力单。岂知重得兮入长安，叹息欲绝兮泪阑干。\n　　胡笳本自出胡中，缘琴翻出音律同。十八拍兮曲虽终，响有余兮思无穷。是知丝竹微妙兮均造化之功，哀乐各随人心兮有变则通。胡与汉兮异域殊风，天与地隔兮子西母东。苦我怨气兮浩于长空，六合虽广兮受之应不容！"},
{"id": 1147, "title": "更漏子·玉炉香", "dynasty": "唐代", "author": "温庭筠", "content": "\n玉炉香，红蜡泪，偏照画堂秋思。眉翠薄，鬓云残，夜长衾枕寒。\n梧桐树，三更雨，不道离情正苦。一叶叶，一声声，空阶滴到明。\n"},
{"id": 1148, "title": "阮郎归·初夏", "dynasty": "宋代", "author": "苏轼", "content": "\n绿槐高柳咽新蝉。薰风初入弦。碧纱窗下水沈烟。棋声惊昼眠。(水沈 一作 水沉） \n微雨过，小荷翻。榴花开欲然。玉盆纤手弄清泉。琼珠碎却圆。\n"},
{"id": 1149, "title": "浪淘沙·其三", "dynasty": "唐代", "author": "刘禹锡", "content": "汴水东流虎眼文，清淮晓色鸭头春。\n君看渡口淘沙处，渡却人间多少人。"},
{"id": 1150, "title": "绸缪", "dynasty": "先秦", "author": "佚名", "content": "\n绸缪束薪，三星在天。今夕何夕，见此良人？子兮子兮，如此良人何？\n绸缪束刍，三星在隅。今夕何夕，见此邂逅？子兮子兮，如此邂逅何？\n绸缪束楚，三星在户。今夕何夕，见此粲者？子兮子兮，如此粲者何？\n"},
{"id": 1151, "title": "新婚别", "dynasty": "唐代", "author": "杜甫", "content": "兔丝附蓬麻，引蔓故不长。\n嫁女与征夫，不如弃路旁。\n结发为君妻，席不暖君床。\n暮婚晨告别，无乃太匆忙。\n君行虽不远，守边赴河阳。\n妾身未分明，何以拜姑嫜？\n父母养我时，日夜令我藏。\n生女有所归，鸡狗亦得将。\n君今往死地，沉痛迫中肠。\n誓欲随君去，形势反苍黄。\n勿为新婚念，努力事戎行。\n妇人在军中，兵气恐不扬。\n自嗟贫家女，久致罗襦裳。\n罗襦不复施，对君洗红妆。\n仰视百鸟飞，大小必双翔。\n人事多错迕，与君永相望。"},
{"id": 1152, "title": "怨郎诗", "dynasty": "两汉", "author": "卓文君", "content": "一朝别后，二地相悬。\n只说是三四月，又谁知五六年？\n七弦琴无心弹，八行书无可传。\n九连环从中折断，十里长亭望眼欲穿。\n百思想，千系念，万般无奈把郎怨。\n万语千言说不完，百无聊赖，十依栏杆。\n重九登高看孤雁，八月仲秋月圆人不圆。\n七月半，秉烛烧香问苍天，\n六月三伏天，人人摇扇我心寒。\n五月石榴红似火，偏遇阵阵冷雨浇花端。\n四月枇杷未黄，我欲对镜心意乱。\n忽匆匆，三月桃花随水转。\n飘零零，二月风筝线儿断。\n噫，郎呀郎，巴不得下一世，你为女来我做男。"},
{"id": 1153, "title": "点绛唇·桃源", "dynasty": "宋代", "author": "秦观", "content": "\n醉漾轻舟，信流引到花深处。尘缘相误，无计花间住。 \n烟水茫茫，千里斜阳暮。山无数，乱红如雨。不记来时路。\n"},
{"id": 1154, "title": "游子吟", "dynasty": "唐代", "author": "顾况", "content": "\n故枥思疲马，故窠思迷禽。\n浮云蔽我乡，踯躅游子吟。 \n游子悲久滞，浮云郁东岑。\n客堂无丝桐，落叶如秋霖。 \n艰哉远游子，所以悲滞淫。\n一为浮云词，愤塞谁能禁。 \n驰归百年内，唯愿展所钦。\n胡为不归欤，坐使年病侵。 \n未老霜绕鬓，非狂火烧心。\n太行何难哉，北斗不可斟。 \n夜静星河出，耿耿辰与参。\n佳人夐青天，尺素重于金。 \n泬寥群动异，眇默诸境森。\n苔衣上闲阶，蟋蟀催寒砧。 \n立身计几误，道险无容针。\n三年不还家，万里遗锦衾。 \n梦魂无重阻，离忧罔古今。\n胡为不归欤，辜负匣中琴。 \n腰下是何物，牵缠旷登寻。\n朝与名山期，夕宿楚水阴。 \n楚水殊演漾，名山窅岖嶔。\n客从洞庭来，婉娈潇湘深。 \n橘柚在南国，鸿雁遗秋音。\n下有碧草洲，上有青橘林。 \n引烛窥洞穴，凌波睥天琛。\n蒲荷影参差，凫鹤雏淋涔。 \n浩歌惜芳杜，散发轻华簪。\n胡为不归欤，泪下沾衣襟。 \n鸢飞戾霄汉，蝼蚁制鳣鱏。\n赫赫大圣朝，日月光照临。 \n圣主虽启迪，奇人分湮沈。\n层城登云韶，王府锵球琳。 \n鹿鸣志丰草，况复虞人箴。\n"},
{"id": 1155, "title": "与夏十二登岳阳楼", "dynasty": "唐代", "author": "李白", "content": "\n楼观岳阳尽，川迥洞庭开。\n雁引愁心去，山衔好月来。\n云间连下榻，天上接行杯。\n醉后凉风起，吹人舞袖回。\n"},
{"id": 1156, "title": "哥舒歌", "dynasty": "唐代", "author": "西鄙人", "content": "\n北斗七星高，哥舒夜带刀。\n至今窥牧马，不敢过临洮。\n"},
{"id": 1157, "title": "贫女", "dynasty": "唐代", "author": "秦韬玉", "content": "\n蓬门未识绮罗香，拟托良媒益自伤。\n谁爱风流高格调，共怜时世俭梳妆。\n敢将十指夸针巧，不把双眉斗画长。\n苦恨年年压金线，为他人作嫁衣裳。\n"},
{"id": 1158, "title": "夏夜叹", "dynasty": "唐代", "author": "杜甫", "content": "\n永日不可暮，炎蒸毒我肠。\n安得万里风，飘飖吹我裳。\n昊天出华月，茂林延疏光。\n仲夏苦夜短，开轩纳微凉。\n虚明见纤毫，羽虫亦飞扬。\n物情无巨细，自适固其常。\n念彼荷戈士，穷年守边疆。\n何由一洗濯，执热互相望。\n竟夕击刁斗，喧声连万方。\n青紫虽被体，不如早还乡。\n北城悲笳发，鹳鹤号且翔。\n况复烦促倦，激烈思时康。\n"},
{"id": 1159, "title": "潼关吏", "dynasty": "唐代", "author": "杜甫", "content": "\n士卒何草草，筑城潼关道。\n大城铁不如，小城万丈余。\n借问潼关吏：修关还备胡？\n要我下马行，为我指山隅：\n连云列战格，飞鸟不能逾。\n胡来但自守，岂复忧西都。\n丈人视要处，窄狭容单车。\n艰难奋长戟，万古用一夫。\n哀哉桃林战，百万化为鱼。\n请嘱防关将，慎勿学哥舒！\n"},
{"id": 1160, "title": "淮中晚泊犊头", "dynasty": "宋代", "author": "苏舜钦", "content": "\n春阴垂野草青青，时有幽花一树明。\n晚泊孤舟古祠下，满川风雨看潮生。\n"},
{"id": 1161, "title": "调笑令·边草", "dynasty": "唐代", "author": "戴叔伦", "content": "\n边草，边草，边草尽来兵老。山南山北雪晴， \n千里万里月明。明月，明月，胡笳一声愁绝。\n"},
{"id": 1162, "title": "秋夜曲", "dynasty": "唐代", "author": "王维", "content": "\n桂魄初生秋露微，轻罗已薄未更衣。\n银筝夜久殷勤弄，心怯空房不忍归。\n"},
{"id": 1163, "title": "西施滩", "dynasty": "唐代", "author": "崔道融", "content": "\n宰嚭亡吴国，西施陷恶名。\n浣纱春水急，似有不平声。\n"},
{"id": 1164, "title": "归嵩山作", "dynasty": "唐代", "author": "王维", "content": "\n清川带长薄，车马去闲闲。\n流水如有意，暮禽相与还。\n荒城临古渡，落日满秋山。\n迢递嵩高下，归来且闭关。\n"},
{"id": 1165, "title": "喜雨亭记", "dynasty": "宋代", "author": "苏轼", "content": "　　亭以雨名，志喜也。古者有喜，则以名物，示不忘也。周公得禾，以名其书；汉武得鼎，以名其年；叔孙胜敌，以名其子。其喜之大小不齐，其示不忘一也。\n　　予至扶风之明年，始治官舍。为亭于堂之北，而凿池其南，引流种木，以为休息之所。是岁之春，雨麦于岐山之阳，其占为有年。既而弥月不雨，民方以为忧。越三月，乙卯乃雨，甲子又雨，民以为未足。丁卯大雨，三日乃止。官吏相与庆于庭，商贾相与歌于市，农夫相与忭于野，忧者以喜，病者以愈，而吾亭适成。\n　　于是举酒于亭上，以属客而告之，曰：“五日不雨可乎？”曰：“五日不雨则无麦。”“十日不雨可乎？”曰：“十日不雨则无禾。”“无麦无禾，岁且荐饥，狱讼繁兴，而盗贼滋炽。则吾与二三子，虽欲优游以乐于此亭，其可得耶？今天不遗斯民，始旱而赐之以雨。使吾与二三子得相与优游以乐于此亭者，皆雨之赐也。其又可忘耶？”\n　　既以名亭，又从而歌之，曰：“使天而雨珠，寒者不得以为襦；使天而雨玉，饥者不得以为粟。一雨三日，伊谁之力？民曰太守。太守不有，归之天子。天子曰不然，归之造物。造物不自以为功，归之太空。太空冥冥，不可得而名。吾以名吾亭。” "},
{"id": 1166, "title": "减字木兰花·卖花担上", "dynasty": "宋代", "author": "李清照", "content": "\n卖花担上。买得一枝春欲放。泪染轻匀。犹带彤霞晓露痕。 \n怕郎猜道。奴面不如花面好。云鬓斜簪。徒要教郎比并看。\n"},
{"id": 1167, "title": "阙题", "dynasty": "唐代", "author": "刘昚虚", "content": "\n道由白云尽，春与青溪长。\n时有落花至，远随流水香。\n闲门向山路，深柳读书堂。\n幽映每白日，清辉照衣裳。\n"},
{"id": 1168, "title": "采蘩", "dynasty": "先秦", "author": "佚名", "content": "\n于以采蘩？于沼于沚。于以用之？公侯之事。\n于以采蘩？于涧之中。于以用之？公侯之宫。\n被之僮僮，夙夜在公。被之祁祁，薄言还归。\n"},
{"id": 1169, "title": "寿阳曲·远浦帆归", "dynasty": "元代", "author": "马致远", "content": "\n夕阳下，酒旆闲，两三航未曾着岸。落花水香茅舍晚，断桥头卖鱼人散。\n"},
{"id": 1170, "title": "遣悲怀三首·其三", "dynasty": "唐代", "author": "元稹", "content": "\n闲坐悲君亦自悲，百年都是几多时。\n邓攸无子寻知命，潘岳悼亡犹费词。\n同穴窅冥何所望，他生缘会更难期。\n惟将终夜常开眼，报答平生未展眉。\n"},
{"id": 1171, "title": "永州八记", "dynasty": "唐代", "author": "柳宗元", "content": "　　自余为僇人，居是州。恒惴慄。时隙也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归。以为凡是州之山水有异态者，皆我有也，而未始知西山之怪特。\n　　今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而上。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类，悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始，故为之文以志。是岁，元和四年也。\n　　钻鉧潭，在西山西。其始盖冉水自南奔注，抵山石，屈折东流；其颠委势峻，荡击益暴，啮其涯，故旁广而中深，毕至石乃止；流沫成轮，然后徐行。其清而平者，且十亩。有树环焉，有泉悬焉。\n　　其上有居者，以予之亟游也，一旦款门来告曰：“不胜官租、私券之委积，既芟山而更居，愿以潭上田贸财以缓祸。”\n　　予乐而如其言。则崇其台，延其槛，行其泉于高者而坠之潭，有声潀然。尤与中秋观月为宜，于以见天之高，气之迥。孰使予乐居夷而忘故土者，非兹潭也欤？\n　　得西山后八日，寻山口西北道二百步，有得钻鉧潭。潭西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克已时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露。奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清冷冷状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好古之士，或未能至焉。\n　　噫！以兹丘之胜，致之沣、镐、、杜，则贵游之士争买者，日增千金而愈不可得。今弃是州也，农夫渔父过而陋之，贾四百，连岁不能售。而我与深源、克已独喜得之，是其果有遭乎！书于石，所以贺兹丘之遭也。\n　　从小丘西行百二十步，隔篁竹，闻水声，如鸣佩环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。\n　　潭中鱼可百许头，皆若空游无所依。日光下澈，影布石上，佁然不动;俶尔远逝，往来翕忽，似与游者相乐。\n　　潭西南而望，斗折蛇行，明灭可见。其岸势犬牙差互，不可知其源。\n　　坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。\n　　同游者：吴武陵，龚古，余弟宗玄。隶而从者，崔氏二小生：曰恕己，曰奉壹。\n　　由冉溪西南水行十里，山水之可取者五，莫若钻鉧潭。由溪口而西，陆行，可取者八九，莫若西山。由朝阳岩东南水行，至芜江，可取者三，莫若袁家渴。皆永中幽丽奇处也。\n　　楚越之间方言，谓水之反流为“渴”。渴上与南馆高嶂合，下与百家濑合。其中重洲小溪，澄潭浅渚，间厕曲折，平者深墨，峻者沸白。舟行若穷，忽而无际。\n　　有小山出水中，皆美石，上生青丛，冬夏常蔚然。其旁多岩词，其下多白砾，其树多枫柟石楠，樟柚，草则兰芷。又有奇卉，类合欢而蔓生，轇轕水石。\n　　每风自四山而下，振动大木，掩苒众草，纷红骇绿，蓊葧香气，冲涛旋濑，退贮溪谷，摇飃葳蕤，与时推移。其大都如此，余无以穷其状。\n　　永之人未尝游焉，余得之不敢专焉，出而传于世。其地主袁氏。故以名焉。\n　　自渴西南行不能百步，得石渠，民桥其上。有泉幽幽然，其鸣乍大乍细。渠之广或咫尺，或倍尺，其长可十许步。其流抵大石，伏出其下。踰石而往，有石泓，昌蒲被之，青鲜环周。又折西行，旁陷岩石下，北堕小潭。潭幅员减百尺，清深多倏鱼。又北曲行纡余，睨若无穷，然卒入于渴。其侧皆诡石、怪木、奇卉、美箭，可列坐而庥焉。风摇其巅，韵动崖谷。视之既静，其听始远。\n　　予从州牧得之。揽去翳朽，决疏土石，既崇而焚，既釃釃而盈。惜其未始有传焉者，故累记其所属，遗之其人，书之其阳，俾后好事者求之得以易。\n　　元和七年正月八日，鷁渠至大石。十月十九日，踰石得石泓小潭，渠之美于是始穷也。\n　　石渠之事既穷，上由桥西北下土山之阴，民又桥焉。其水之大，倍石渠三之一，亘石为底，达于两涯。若床若堂，若陈筳席，若限阃奥。水平布其上，流若织文，响若操琴。揭跣而往，折竹扫陈叶，排腐木，可罗胡床十八九居之。交络之流，触激之音，皆在床下；翠羽之水，龙鳞之石，均荫其上。古之人其有乐乎此耶？后之来者有能追予之践履耶？得之日，与石渠同。\n　　由渴而来者，先石渠，后石涧；由百家濑上而来者，先石涧，后石渠。涧之可穷者，皆出石城村东南，其间可乐者数焉。其上深山幽林逾峭险，道狭不可穷也。\n　　自西山道口径北踰黄茅岭而下，有二道：其一西出，寻之无所得；其一少北而东，不过四十丈，土断二川分，有积石横当其垠。其上为睥睨梁欐之形；其旁出堡坞，有若门焉，窥之正黑，投以小石，洞然有水声，其响之激越，良久乃已。环之可上，望甚远。无土壤而生嘉树美箭，益奇而坚，奇疏数偃仰，类智者所施也。\n　　噫！吾疑造物者之有无久矣，及是，愈以为诚有。又怪其不为之中州而列是夷狄，更千百年不得一售其伎，是固劳而无用，神者倘不宜如是，则其果无乎？或曰：以慰夫贤而辱于此者。或曰：其气之灵，不为伟人而独为是物，故楚之南少人而多石。是二者余未信之。 "},
{"id": 1172, "title": "神女赋", "dynasty": "先秦", "author": "宋玉", "content": "\n　　楚襄王与宋玉游于云梦之浦，使玉赋高唐之事。其夜玉寝，果梦与神女遇，其状甚丽，玉异之。明日，以白王。王曰：“其梦若何？”玉对曰：“晡夕之后，精神恍忽，若有所喜，纷纷扰扰，未知何意？目色仿佛，乍若有记：见一妇人，状甚奇异。寐而梦之，寤不自识；罔兮不乐，怅然失志。于是抚心定气，复见所梦。”王曰：“状何如也？”玉曰：“茂矣美矣，诸好备矣。盛矣丽矣，难测究矣。上古既无，世所未见，瑰姿玮态，不可胜赞。其始来也，耀乎若白日初出照屋梁；其少进也，皎若明月舒其光。须臾之间，美貌横生：晔兮如华，温乎如莹。五色并驰，不可殚形。详而视之，夺人目精。其盛饰也，则罗纨绮绩盛文章，极服妙采照万方。振绣衣，被袿裳，秾不短，纤不长，步裔裔兮曜殿堂，忽兮改容，婉若游龙乘云翔。嫷披服，侻薄装，沐兰泽，含若芳。性合适，宜侍旁，顺序卑，调心肠。”王曰：“若此盛矣，试为寡人赋之。”玉曰：“唯唯。”\n　　夫何神女之姣丽兮，含阴阳之渥饰。披华藻之可好兮，若翡翠之奋翼。其象无双，其美无极；毛嫱鄣袂，不足程式；西施掩面，比之无色。近之既妖，远之有望，骨法多奇，应君之相，视之盈目，孰者克尚。私心独悦，乐之无量；交希恩疏，不可尽畅。他人莫睹，王览其状。其状峨峨，何可极言。貌丰盈以庄姝兮，苞温润之玉颜。眸子炯其精朗兮，瞭多美而可视。眉联娟以蛾扬兮，朱唇地其若丹。素质干之实兮，志解泰而体闲。既姽婳于幽静兮，又婆娑乎人间。宜高殿以广意兮，翼故纵而绰宽。动雾以徐步兮，拂声之珊珊。望余帷而延视兮，若流波之将澜。奋长袖以正衽兮，立踯躅而不安。澹清静其兮，性沉详而不烦。时容与以微动兮，志未可乎得原。意似近而既远兮，若将来而复旋。褰余而请御兮，愿尽心之。怀贞亮之清兮，卒与我兮相难。陈嘉辞而云对兮，吐芬芳其若兰。精交接以来往兮，心凯康以乐欢。神独亨而未结兮，魂茕茕以无端。含然诺其不分兮，扬音而哀叹！薄怒以自持兮，曾不可乎犯干。\n　　于是摇佩饰，鸣玉鸾；奁衣服，敛容颜；顾女师，命太傅。欢情未接，将辞而去；迁延引身，不可亲附。似逝未行，中若相首；目略微眄，精采相授。志态横出，不可胜记。意离未绝，神心怖覆；礼不遑讫，辞不及究；愿假须臾，神女称遽。徊肠伤气，颠倒失据，黯然而暝，忽不知处。情独私怀，谁者可语？惆怅垂涕，求之至曙。\n"},
{"id": 1173, "title": "将进酒", "dynasty": "唐代", "author": "陈陶", "content": "金尊莫倚青春健，龌龊浮生如走电。\n琴瑟盘倾从世珠，黄泥局泻流年箭。\n麻姑爪秃瞳子昏，东皇肉角生鱼鳞。\n灵鳌柱骨半枯朽，骊龙德悔愁耕人。\n周孔蓍龟久沦没，黄蒿谁认贤愚骨。\n兔苑词才去不还，兰亭水石空明月。\n姮娥弄箫香雨收，江滨迸瑟鱼龙愁。\n灵芝九折楚莲醉，翾风一叹梁庭秋。\n醁亚蛮觥奉君寿，玉山三献春红透。\n银鸭金鹅言待谁，隋家岳渎皇家有。\n珊瑚座上凌香云，凤炰龙炙猩猩唇。\n芝兰此日不倾倒，南山白石皆贤人。\n文康调笑麒麟起，一曲飞龙寿天地。"},
{"id": 1174, "title": "渔家傲·平岸小桥千嶂抱", "dynasty": "宋代", "author": "王安石", "content": "\n平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。\n午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。\n"},
{"id": 1175, "title": "元日", "dynasty": "唐代", "author": "司空图", "content": "\n甲子今重数，生涯只自怜。\n殷勤元日日，欹午又明年。\n"},
{"id": 1176, "title": "宴词", "dynasty": "唐代", "author": "王之涣", "content": "\n长堤春水绿悠悠，畎入漳河一道流。\n莫听声声催去棹，桃溪浅处不胜舟。\n"},
{"id": 1177, "title": "望庐山瀑布水二首", "dynasty": "唐代", "author": "李白", "content": "\n西登香炉峰，南见瀑布水。挂流三百丈，喷壑数十里。 \n欻如飞电来，隐若白虹起。初惊河汉落，半洒云天里。 \n仰观势转雄，壮哉造化功。海风吹不断，江月照还空。 \n空中乱潈射，左右洗青壁。飞珠散轻霞，流沫沸穹石。 \n而我乐名山，对之心益闲。无论漱琼液，还得洗尘颜。 \n且谐宿所好，永愿辞人间。 \n日照香炉生紫烟，遥看瀑布挂前川。 \n飞流直下三千尺，疑是银河落九天。\n"},
{"id": 1178, "title": "白马篇", "dynasty": "唐代", "author": "李白", "content": "\n龙马花雪毛，金鞍五陵豪。\n秋霜切玉剑，落日明珠袍。\n斗鸡事万乘，轩盖一何高。\n弓摧南山虎，手接太行猱。\n酒后竞风采，三杯弄宝刀。\n杀人如剪草，剧孟同游遨。\n发愤去函谷，从军向临洮。\n叱咤经百战，匈奴尽奔逃。\n归来使酒气，未肯拜萧曹。\n羞入原宪室，荒淫隐蓬蒿。\n"},
{"id": 1179, "title": "少年游·草", "dynasty": "宋代", "author": "高观国", "content": "\n春风吹碧，春云映绿，晓梦入芳裀。软衬飞花，远连流水，一望隔香尘。 \n萋萋多少江南恨，翻忆翠罗裙。冷落闲门，凄迷古道，烟雨正愁人。\n"},
{"id": 1180, "title": "竹枝词二首·其二", "dynasty": "唐代", "author": "刘禹锡", "content": "\n楚水巴山江雨多，巴人能唱本乡歌。\n今朝北客思归去，回入纥那披绿罗。\n"},
{"id": 1181, "title": "初秋行圃", "dynasty": "宋代", "author": "杨万里", "content": "\n落日无情最有情，遍催万树暮蝉鸣。\n听来咫尺无寻处，寻到旁边却不声。\n"},
{"id": 1182, "title": "渡江云三犯·西湖清明", "dynasty": "宋代", "author": "吴文英", "content": "\n羞红颦浅恨，晚风未落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。 \n逡巡。题门惆怅，堕履牵萦，数幽期难准。还始觉、留情缘眼，宽带因春。明朝事与孤烟冷，做满湖、风雨愁人。山黛暝，尘波澹绿无痕。\n"},
{"id": 1183, "title": "北青萝", "dynasty": "唐代", "author": "李商隐", "content": "\n残阳西入崦，茅屋访孤僧。落叶人何在，寒云路几层。 \n独敲初夜磬，闲倚一枝藤。世界微尘里，吾宁爱与憎。\n"},
{"id": 1184, "title": "近试上张籍水部 / 近试上张水部 / 闺意献张水部", "dynasty": "唐代", "author": "朱庆馀", "content": "\n洞房昨夜停红烛，待晓堂前拜舅姑。 \n妆罢低声问夫婿，画眉深浅入时无。\n"},
{"id": 1185, "title": "青门柳", "dynasty": "唐代", "author": "白居易", "content": "\n青青一树伤心色，曾入几人离恨中。 \n为近都门多送别，长条折尽减春风。\n"},
{"id": 1186, "title": "江汉", "dynasty": "唐代", "author": "杜甫", "content": "\n江汉思归客，乾坤一腐儒。\n片云天共远，永夜月同孤。\n落日心犹壮，秋风病欲疏。(病欲\n 一作：苏)\n古来存老马，不必取长途。\n"},
{"id": 1187, "title": "秋夕", "dynasty": "唐代", "author": "白居易", "content": "\n叶声落如雨，月色白似霜。\n夜深方独卧，谁为拂尘床。\n"},
{"id": 1188, "title": "寄李儋元锡", "dynasty": "唐代", "author": "韦应物", "content": "\n去年花里逢君别，今日花开又一年。\n世事茫茫难自料，春愁黯黯独成眠。\n身多疾病思田里，邑有流亡愧俸钱。\n闻道欲来相问讯，西楼望月几回圆。\n"},
{"id": 1189, "title": "鹧鸪天·寒日萧萧上琐窗", "dynasty": "宋代", "author": "李清照", "content": "\n寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。\n秋已尽，日犹长，仲宣怀远更凄凉。不如随分尊前醉，莫负东篱菊蕊黄。\n"},
{"id": 1190, "title": "诉衷情·眉意", "dynasty": "宋代", "author": "欧阳修", "content": "\n清晨帘幕卷轻霜。呵手试梅妆。都缘自有离恨，故画作远山长。\n思往事，惜流芳。易成伤。拟歌先敛，欲笑还颦，最断人肠。\n"},
{"id": 1191, "title": "饮酒", "dynasty": "唐代", "author": "柳宗元", "content": "\n今夕少愉乐，起坐开清尊。举觞酹先酒，为我驱忧烦。\n须臾心自殊，顿觉天地暄。连山变幽晦，绿水函晏温。\n蔼蔼南郭门，树木一何繁。清阴可自庇，竟夕闻佳言。\n尽醉无复辞，偃卧有芳荪。彼哉晋楚富，此道未必存。\n"},
{"id": 1192, "title": "写情", "dynasty": "唐代", "author": "李益", "content": "\n水纹珍簟思悠悠，千里佳期一夕休。\n从此无心爱良夜，任他明月下西楼。\n"},
{"id": 1193, "title": "碛中作", "dynasty": "唐代", "author": "岑参", "content": "\n走马西来欲到天，辞家见月两回圆。\n今夜不知何处宿，平沙万里绝人烟。\n"},
{"id": 1194, "title": "枭逢鸠 / 枭将东徙", "dynasty": "两汉", "author": "刘向", "content": "\n鸠曰：“子将安之？”\n枭曰：“我将东徙。”\n鸠曰：“何故？”\n枭曰：“乡人皆恶我鸣。以故东徙。”\n鸠曰：“子能更鸣，可矣；不能更鸣，东徙，犹恶子之声。”\n"},
{"id": 1195, "title": "好事近·梦中作", "dynasty": "宋代", "author": "秦观", "content": "\n春路雨添花，花动一山春色。行到小溪深处，有黄鹂千百。 \n飞云当面化龙蛇，夭矫转空碧。醉卧古藤阴下，了不知南北。\n"},
{"id": 1196, "title": "浣溪沙·缥缈红妆照浅溪", "dynasty": "宋代", "author": "苏轼", "content": "\n缥缈红妆照浅溪。薄云疏雨不成泥。送君何处古台西。\n废沼夜来秋水满，茂林深处晚莺啼。行人肠断草凄迷。\n"},
{"id": 1197, "title": "凉州馆中与诸判官夜集", "dynasty": "唐代", "author": "岑参", "content": "\n弯弯月出挂城头，城头月出照凉州。\n凉州七里十万家，胡人半解弹琵琶。\n琵琶一曲肠堪断，风萧萧兮夜漫漫。\n河西幕中多故人，故人别来三五春。\n花门楼前见秋草，岂能贫贱相看老。\n一生大笑能几回，斗酒相逢须醉倒。\n"},
{"id": 1198, "title": "长安古意", "dynasty": "唐代", "author": "卢照邻", "content": "\n长安大道连狭斜，青牛白马七香车。\n玉辇纵横过主第，金鞭络绎向侯家。\n龙衔宝盖承朝日，凤吐流苏带晚霞。\n百尺游丝争绕树，一群娇鸟共啼花。(百尺 一作：百丈）\n游蜂戏蝶千门侧，碧树银台万种色。\n复道交窗作合欢，双阙连甍垂凤翼。\n梁家画阁中天起，汉帝金茎云外直。\n楼前相望不相知，陌上相逢讵相识。\n借问吹箫向紫烟，曾经学舞度芳年。\n得成比目何辞死，愿作鸳鸯不羡仙。\n比目鸳鸯真可羡，双去双来君不见。\n生憎帐额绣孤鸾，好取门帘帖双燕。\n双燕双飞绕画梁，罗帷翠被郁金香。\n片片行云着蝉鬓，纤纤初月上鸦黄。\n鸦黄粉白车中出，含娇含态情非一。\n妖童宝马铁连钱，娼妇盘龙金屈膝。\n御史府中乌夜啼，廷尉门前雀欲栖。\n隐隐朱城临玉道，遥遥翠幰没金堤。\n挟弹飞鹰杜陵北，探丸借客渭桥西。\n俱邀侠客芙蓉剑，共宿娼家桃李蹊。\n娼家日暮紫罗裙，清歌一啭口氛氲。\n北堂夜夜人如月，南陌朝朝骑似云。\n南陌北堂连北里，五剧三条控三市。\n弱柳青槐拂地垂，佳气红尘暗天起。\n汉代金吾千骑来，翡翠屠苏鹦鹉杯。\n罗襦宝带为君解，燕歌赵舞为君开。\n别有豪华称将相，转日回天不相让。\n意气由来排灌夫，专权判不容萧相。\n专权意气本豪雄，青虬紫燕坐春风。\n自言歌舞长千载，自谓骄奢凌五公。\n节物风光不相待，桑田碧海须臾改。\n昔时金阶白玉堂，即今惟见青松在。(惟见 一作：唯见)\n寂寂寥寥扬子居，年年岁岁一床书。\n独有南山桂花发，飞来飞去袭人裾。\n"},
{"id": 1199, "title": "八至", "dynasty": "唐代", "author": "李冶", "content": "\n至近至远东西，至深至浅清溪。\n至高至明日月，至亲至疏夫妻。\n"},
{"id": 1200, "title": "赠去婢", "dynasty": "唐代", "author": "崔郊", "content": "\n公子王孙逐后尘，绿珠垂泪滴罗巾。\n侯门一入深如海，从此萧郎是路人。(如海 一作：似海)\n"},
{"id": 1201, "title": "垂老别", "dynasty": "唐代", "author": "杜甫", "content": "\n四郊未宁静，垂老不得安。子孙阵亡尽，焉用身独完。 \n投杖出门去，同行为辛酸。幸有牙齿存，所悲骨髓干。 \n男儿既介胄，长揖别上官。老妻卧路啼，岁暮衣裳单。 \n孰知是死别，且复伤其寒。此去必不归，还闻劝加餐。 \n土门壁甚坚，杏园度亦难。势异邺城下，纵死时犹宽。 \n人生有离合，岂择衰老端。忆昔少壮日，迟回竟长叹。 \n万国尽征戍，烽火被冈峦。积尸草木腥，流血川原丹。 \n何乡为乐土，安敢尚盘桓。弃绝蓬室居，塌然摧肺肝。\n"},
{"id": 1202, "title": "自题小像", "dynasty": "近代", "author": "鲁迅", "content": "灵台无计逃神矢，风雨如磐暗故园。\n寄意寒星荃不察，我以我血荐轩辕。"},
{"id": 1203, "title": "宿甘露寺僧舍", "dynasty": "宋代", "author": "曾公亮", "content": "枕中云气千峰近，床底松声万壑哀。\n要看银山拍天浪，开窗放入大江来。"},
{"id": 1204, "title": "南乡子·冬夜", "dynasty": "宋代", "author": "黄升", "content": "\n万籁寂无声。衾铁稜稜近五更。香断灯昏吟未稳，凄清。只有霜华伴月明。\n应是夜寒凝。恼得梅花睡不成。我念梅花花念我，关情。起看清冰满玉瓶。\n"},
{"id": 1205, "title": "献钱尚父", "dynasty": "唐代", "author": "贯休", "content": "\n贵逼人来不自由，龙骧凤翥势难收。\n满堂花醉三千客，一剑霜寒十四州。\n鼓角揭天嘉气冷，风涛动地海山秋。\n东南永作金天柱，谁羡当时万户侯。\n"},
{"id": 1206, "title": "柳", "dynasty": "唐代", "author": "李商隐", "content": "\n曾逐东风拂舞筵，乐游春苑断肠天。 \n如何肯到清秋日，已带斜阳又带蝉。\n"},
{"id": 1207, "title": "送董邵南游河北序", "dynasty": "唐代", "author": "韩愈", "content": "　　燕赵古称多感慨悲歌之士。董生举进士，屡不得志于有司，怀抱利器，郁郁适兹土。吾知其必有合也。董生勉乎哉！\n　　夫以子之不遇时，苟慕义强仁者皆爱惜焉。矧燕赵之士出乎其性者哉！然吾尝闻风俗与化移易，吾恶知其今不异于古所云邪?聊以吾子之行卜之也。董生勉乎哉！\n　　吾因子有所感矣。为我吊望诸君之墓，而观于其市，复有昔时屠狗者乎？为我谢曰：“明天子在上，可以出而仕矣。” "},
{"id": 1208, "title": "纳凉", "dynasty": "宋代", "author": "秦观", "content": "\n携扙来追柳外凉，画桥南畔倚胡床。\n月明船笛参差起，风定池莲自在香。\n"},
{"id": 1209, "title": "忆秦娥·情脉脉", "dynasty": "宋代", "author": "程垓", "content": "\n情脉脉。半黄橙子和香擘。和香擘。分明记得，袖香熏窄。 \n别来人远关山隔。见梅不忍和花摘。和花摘。有书无雁，寄谁归得。\n"},
{"id": 1210, "title": "溪居即事", "dynasty": "唐代", "author": "崔道融", "content": "\n篱外谁家不系船，春风吹入钓鱼湾。 \n小童疑是有村客，急向柴门去却关。\n"},
{"id": 1211, "title": "离骚", "dynasty": "唐代", "author": "陆龟蒙", "content": "\n天问复招魂，无因彻帝阍。\n岂知千丽句，不敌一谗言。\n"},
{"id": 1212, "title": "读书", "dynasty": "唐代", "author": "皮日休", "content": "\n家资是何物，积帙列梁梠。\n高斋晓开卷，独共圣人语。\n英贤虽异世，自古心相许。\n案头见蠹鱼，犹胜凡俦侣。\n"},
{"id": 1213, "title": "小雅·鹤鸣", "dynasty": "先秦", "author": "佚名", "content": "鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。\n鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。"},
{"id": 1214, "title": "村居", "dynasty": "宋代", "author": "张舜民", "content": "\n水绕陂田竹绕篱，榆钱落尽槿花稀。\n夕阳牛背无人卧，带得寒鸦两两归。\n"},
{"id": 1215, "title": "美女篇", "dynasty": "魏晋", "author": "曹植", "content": "美女妖且闲，采桑歧路间。\n柔条纷冉冉，落叶何翩翩。\n攘袖见素手，皓腕约金环。\n头上金爵钗，腰佩翠琅玕。\n明珠交玉体，珊瑚间木难。\n罗衣何飘飘，轻裾随风还。\n顾盼遗光彩，长啸气若兰。\n行徒用息驾，休者以忘餐。\n借问女安居，乃在城南端。\n青楼临大路，高门结重关。\n容华耀朝日，谁不希令颜？\n媒氏何所营？玉帛不时安。\n佳人慕高义，求贤良独难。\n众人徒嗷嗷，安知彼所观？\n盛年处房室，中夜起长叹。"},
{"id": 1216, "title": "简卢陟", "dynasty": "唐代", "author": "韦应物", "content": "\n可怜白雪曲，未遇知音人。\n恓惶戎旅下，蹉跎淮海滨。\n涧树含朝雨，山鸟哢馀春。\n我有一瓢酒，可以慰风尘。\n"},
{"id": 1217, "title": "送朱大入秦", "dynasty": "唐代", "author": "孟浩然", "content": "\n游人五陵去，宝剑值千金。\n分手脱相赠，平生一片心。\n"},
{"id": 1218, "title": "垂钓", "dynasty": "唐代", "author": "白居易", "content": "\n临水一长啸，忽思十年初。三登甲乙第，一入承明庐。 \n浮生多变化，外事有盈虚。今来伴江叟，沙头坐钓鱼。\n"},
{"id": 1219, "title": "采葛", "dynasty": "先秦", "author": "佚名", "content": "\n彼采葛兮，一日不见，如三月兮！\n彼采萧兮，一日不见，如三秋兮！\n彼采艾兮！一日不见，如三岁兮！\n"},
{"id": 1220, "title": "蝶恋花·梦入江南烟水路", "dynasty": "宋代", "author": "晏几道", "content": "\n梦入江南烟水路，行尽江南，不与离人遇。睡里消魂无说处，觉来惆怅消魂误。\n欲尽此情书尺素，浮雁沉鱼，终了无凭据。却倚缓弦歌别绪，断肠移破秦筝柱。\n"},
{"id": 1221, "title": "昼夜乐·洞房记得初相遇", "dynasty": "宋代", "author": "柳永", "content": "\n洞房记得初相遇。便只合、长相聚。何期小会幽欢，变作离情别绪。况值阑珊春色暮，对满目、乱花狂絮。直恐好风光，尽随伊归去。 \n一场寂寞凭谁诉。算前言、总轻负。早知恁地难拚，悔不当时留住。其奈风流端正外，更别有，系人心处。一日不思量，也攒眉千度。\n"},
{"id": 1222, "title": "长相思三首", "dynasty": "唐代", "author": "李白", "content": "长相思，在长安。\n络纬秋啼金井阑，微霜凄凄簟色寒。\n孤灯不明思欲绝，卷帷望月空长叹。\n美人如花隔云端。\n上有青冥之高天，下有渌水之波澜。\n天长路远魂飞苦，梦魂不到关山难。\n长相思，摧心肝。\n日色欲尽花含烟，月明欲素愁不眠。\n赵瑟初停凤凰柱，蜀琴欲奏鸳鸯弦。\n此曲有意无人传，愿随春风寄燕然。\n忆君迢迢隔青天。\n昔时横波目，今作流泪泉。\n不信妾肠断，归来看取明镜前。\n美人在时花满堂，美人去后花馀床。\n床中绣被卷不寝，至今三载闻余香。\n香亦竟不灭，人亦竟不来。\n相思黄叶落，白露湿青苔。"},
{"id": 1223, "title": "方山子传", "dynasty": "宋代", "author": "苏轼", "content": "　　方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻。弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗象乎？”因谓之方山子。\n　　余谪居于黄，过岐亭，适见焉。曰：“呜呼！此吾故人陈慥季常也。何为而在此？”方山子亦矍然，问余所以至此者。余告之故。俯而不答，仰而笑，呼余宿其家。环堵萧然，而妻子奴婢皆有自得之意。余既耸然异之。\n　　独念方山子少时，使酒好剑，用财如粪土。前十九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色犹见于眉间，而岂山中之人哉？\n　　然方山子世有勋阀，当得官，使从事于其间，今已显闻。而其家在洛阳，园宅壮丽与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？\n　　余闻光、黄间多异人，往往阳狂垢污，不可得而见。方山子倘见之欤？ "},
{"id": 1224, "title": "沉醉东风·七夕", "dynasty": "元代", "author": "卢挚", "content": "\n银烛冷秋光画屏，碧天晴夜静闲亭。蛛丝度绣针，龙麝焚金鼎。庆人间七夕佳令。卧看牵牛织女星，月转过梧桐树影。\n"},
{"id": 1225, "title": "元夕二首", "dynasty": "明代", "author": "王守仁", "content": "故园今夕是元宵，独向蛮村坐寂寥。\n赖有遗经堪作伴，喜无车马过相邀。\n春还草阁梅先动，月满虚庭雪未消。\n堂上花灯诸第集，重闱应念一身遥。\n去年今日卧燕台，铜鼓中宵隐地雷。\n月傍苑楼灯影暗，风传阁道马蹄回。\n炎荒万里频回首，羌笛三更谩自哀。\n尚忆先朝多乐事，孝皇曾为两宫开。"},
{"id": 1226, "title": "念奴娇·梅", "dynasty": "宋代", "author": "辛弃疾", "content": "\n疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。 \n尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。\n"},
{"id": 1227, "title": "送友人", "dynasty": "唐代", "author": "薛涛", "content": "\n水国蒹葭夜有霜，月寒山色共苍苍。 \n谁言千里自今夕，离梦杳如关塞长。\n"},
{"id": 1228, "title": "元日", "dynasty": "唐代", "author": "成彦雄", "content": "\n戴星先捧祝尧觞，镜里堪惊两鬓霜。 \n好是灯前偷失笑，屠苏应不得先尝。\n"},
{"id": 1229, "title": "蓼莪", "dynasty": "先秦", "author": "佚名", "content": "蓼蓼者莪，匪莪伊蒿。哀哀父母，生我劬劳。\n蓼蓼者莪，匪莪伊蔚。哀哀父母，生我劳瘁。\n瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。\n父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！\n南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！"},
{"id": 1230, "title": "采蘋", "dynasty": "先秦", "author": "佚名", "content": "\n于以采蘋？南涧之滨。于以采藻？于彼行潦。\n于以盛之？维筐及筥。于以湘之？维锜及釜。\n于以奠之？宗室牖下。谁其尸之？有齐季女。\n"},
{"id": 1231, "title": "项羽之死", "dynasty": "两汉", "author": "司马迁", "content": "　　项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世，时不利兮骓不逝。骓不逝兮可奈何，虞兮虞兮奈若何！”歌数阕，美人和之。项王泣数行下，左右皆泣，莫能仰视。\n　　于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰“左”。左，乃陷大泽中。以故汉追及之。项王乃复引兵而东，至东城，乃有二十八骑。汉骑追者数千人。项王自度不得脱。谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。”\n　　乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。于是项王大呼驰下，汉军皆披靡，遂斩汉一将。是时，赤泉侯为骑将，追项王，项王瞋目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言。”\n　　于是项王乃欲东渡乌江。乌江亭长檥船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎？”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”乃令骑皆下马步行，持短兵接战。独籍所杀汉军数百人。项王身亦被十余创。顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。王翳取其头，余骑相蹂践争项王，相杀者数十人。最其后，郎中骑杨喜，骑司马吕马童，郎中吕胜、杨武各得其一体。"},
{"id": 1232, "title": "铜雀台赋", "dynasty": "魏晋", "author": "曹植", "content": "从明后而嬉游兮，登层台以娱情。\n见太府之广开兮，观圣德之所营。\n建高门之嵯峨兮，浮双阙乎太清。\n立中天之华观兮，连飞阁乎西城。\n临漳水之长流兮，望园果之滋荣。\n仰春风之和穆兮，听百鸟之悲鸣。\n天云垣其既立兮，家愿得而获逞。\n扬仁化于宇内兮，尽肃恭于上京。\n惟桓文之为盛兮，岂足方乎圣明！\n休矣美矣！惠泽远扬。\n翼佐我皇家兮，宁彼四方。\n同天地之规量兮，齐日月之晖光。\n永贵尊而无极兮，等年寿于东王。《三国志》版\n从明后以嬉游兮，登层台以娱情。\n见太府之广开兮，观圣德之所营。\n建高门之嵯峨兮，浮双阙乎太清。\n立中天之华观兮，连飞阁乎西城。\n临漳水之长流兮，望园果之滋荣。\n立双台于左右兮，有玉龙与金凤。\n揽二乔于东南兮，乐朝夕之与共。\n俯皇都之宏丽兮，瞰云霞之浮动。\n欣群才之来萃兮，协飞熊之吉梦。\n仰春风之和穆兮，听百鸟之悲鸣。\n云天亘其既立兮，家愿得乎双逞。\n扬仁化于宇宙兮，尽肃恭于上京。\n惟桓文之为盛兮，岂足方乎圣明？\n休矣美矣！惠泽远扬。\n翼佐我皇家兮，宁彼四方。\n同天地之规量兮，齐日月之辉光。\n永贵尊而无极兮，等君寿于东皇。\n御龙旗以遨游兮，回鸾驾而周章。\n恩化及乎四海兮，嘉物阜而民康。\n愿斯台之永固兮，乐终古而未央！《三国演义》版"},
{"id": 1233, "title": "黄州快哉亭记", "dynasty": "宋代", "author": "苏辙", "content": "　　江出西陵，始得平地，其流奔放肆大。南合沅、湘 ，北合汉沔，其势益张。至于赤壁之下，波流浸灌，与海相若。清河张君梦得谪居齐安，即其庐之西南为亭，以览观江流之胜，而余兄子瞻名之曰“快哉”。\n　　盖亭之所见，南北百里，东西一舍。涛澜汹涌，风云开阖。昼则舟楫出没于其前，夜则鱼龙悲啸于其下。变化倏忽，动心骇目，不可久视。今乃得玩之几席之上，举目而足。西望武昌诸山，冈陵起伏，草木行列，烟消日出。渔夫樵父之舍，皆可指数。此其所以为“快哉”者也。至于长洲之滨，故城之墟。曹孟德、孙仲谋之所睥睨，周瑜、陆逊之所骋骛。其流风遗迹，亦足以称快世俗。\n　　昔楚襄王从宋玉、景差于兰台之宫，有风飒然至者，王披襟当之，曰：“快哉此风！寡人所与庶人共者耶？”宋玉曰：“此独大王之雄风耳，庶人安得共之！”玉之言盖有讽焉。夫风无雌雄之异，而人有遇，不遇之变；楚王之所以为乐，与庶人之所以为忧，此则人之变也，而风何与焉？士生于世，使其中不自得，将何往而非病？使其中坦然，不以物伤性，将何适而非快？今张君不以谪为患，窃会计之余功，而自放山水之间，此其中宜有以过人者。将蓬户瓮牖无所不快；而况乎濯长江之清流，揖西山之白云 ，穷耳目之胜以自适也哉！不然，连山绝壑，长林古木，振之以清风，照之以明月，此皆骚人思士之所以悲伤憔悴而不能胜者，乌睹其为快也哉！\n　　元丰六年十一月朔日，赵郡苏辙记。"},
{"id": 1234, "title": "蝶恋花·昨夜秋风来万里", "dynasty": "宋代", "author": "苏轼", "content": "昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。\n羁舍留连归计未。梦断魂销，一枕相思泪。衣带渐宽无别意。新书报我添憔悴。"},
{"id": 1235, "title": "雨霖铃·孜孜矻矻", "dynasty": "宋代", "author": "王安石", "content": "\n孜孜矻矻。向无明里、强作窠窟。浮名浮利何济，堪留恋处，轮回仓猝。幸有明空妙觉，可弹指超出。缘底事、抛了全潮，认一浮沤作瀛渤。本源自性天真佛。只些些、妄想中埋没。贪他眼花阳艳，谁信道、本来无物。一旦茫然，终被阎罗老子相屈。便纵有、千种机筹，怎免伊唐突。\n"},
{"id": 1236, "title": "和乐天春词", "dynasty": "唐代", "author": "刘禹锡", "content": "\n新妆宜面下朱楼，深锁春光一院愁。 \n行到中庭数花朵，蜻蜓飞上玉搔头。\n"},
{"id": 1237, "title": "清平乐·金风细细", "dynasty": "宋代", "author": "晏殊", "content": "\n金风细细。叶叶梧桐坠。绿酒初尝人易醉。一枕小窗浓睡。 \n紫薇朱槿花残。斜阳却照阑干。双燕欲归时节，银屏昨夜微寒。\n"},
{"id": 1238, "title": "送人游岭南", "dynasty": "唐代", "author": "司空曙", "content": "万里南游客，交州见柳条。\n逢迎人易合，时日酒能消。\n浪晓浮青雀，风温解黑貂。\n囊金如未足，莫恨故乡遥。"},
{"id": 1239, "title": "二子乘舟", "dynasty": "先秦", "author": "佚名", "content": "\n二子乘舟，泛泛其景。愿言思子，中心养养！\n二子乘舟，泛泛其逝。愿言思子，不瑕有害！\n"},
{"id": 1240, "title": "减字木兰花·莺初解语", "dynasty": "宋代", "author": "苏轼", "content": "\n莺初解语，最是一年春好处。微雨如酥，草色遥看近却无。\n休辞醉倒，花不看开人易老。莫待春回，颠倒红英间绿苔。\n"},
{"id": 1241, "title": "七夕", "dynasty": "唐代", "author": "徐凝", "content": "\n一道鹊桥横渺渺，千声玉佩过玲玲。\n别离还有经年客，怅望不如河鼓星。\n"},
{"id": 1242, "title": "致酒行", "dynasty": "唐代", "author": "李贺", "content": "\n零落栖迟一杯酒，主人奉觞客长寿。\n主父西游困不归，家人折断门前柳。\n吾闻马周昔作新丰客，天荒地老无人识。\n空将笺上两行书，直犯龙颜请恩泽。\n我有迷魂招不得，雄鸡一声天下白。\n少年心事当拿云，谁念幽寒坐呜呃。(拿云 一作：拂云 / 擎云)\n"},
{"id": 1243, "title": "登柳州城楼寄漳汀封连四州", "dynasty": "唐代", "author": "柳宗元", "content": "\n城上高楼接大荒，海天愁思正茫茫。\n惊风乱飐芙蓉水，密雨斜侵薜荔墙。\n岭树重遮千里目，江流曲似九回肠。\n共来百越文身地，犹自音书滞一乡。\n"},
{"id": 1244, "title": "无家别", "dynasty": "唐代", "author": "杜甫", "content": "\n寂寞天宝后，园庐但蒿藜。我里百余家，世乱各东西。\n存者无消息，死者为尘泥。贱子因阵败，归来寻旧蹊。\n久行见空巷，日瘦气惨凄，但对狐与狸，竖毛怒我啼。\n四邻何所有，一二老寡妻。宿鸟恋本枝，安辞且穷栖。\n方春独荷锄，日暮还灌畦。县吏知我至，召令习鼓鞞。\n虽从本州役，内顾无所携。近行止一身，远去终转迷。\n家乡既荡尽，远近理亦齐。永痛长病母，五年委沟溪。\n生我不得力，终身两酸嘶。人生无家别，何以为蒸黎。\n"},
{"id": 1245, "title": "唐多令·惜别", "dynasty": "宋代", "author": "吴文英", "content": "\n何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。 \n年事梦中休。花空烟水流。燕辞归、客尚淹留。垂柳不萦裙带住。漫长是、系行舟。\n"},
{"id": 1246, "title": "贺新郎·夏景", "dynasty": "宋代", "author": "苏轼", "content": "\n乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。 \n石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。\n"},
{"id": 1247, "title": "人有负盐负薪者", "dynasty": "唐代", "author": "李延寿", "content": "　　人有负盐负薪者，同释重担息树阴。少时，且行，争一羊皮，各言藉背之物。久未果，遂讼于官。惠遣争者出，顾州纪纲曰：“以此羊皮可拷知主乎?”群下咸无答者。惠令人置羊皮席上，以杖击之，见少盐屑，曰：“得其实矣。”使争者视之，负薪者乃伏而就罪。"},
{"id": 1248, "title": "过香积寺", "dynasty": "唐代", "author": "王维", "content": "不知香积寺，数里入云峰。\n古木无人径，深山何处钟。\n泉声咽危石，日色冷青松。\n薄暮空潭曲，安禅制毒龙。"},
{"id": 1249, "title": "子鱼论战", "dynasty": "先秦", "author": "左丘明", "content": "　　二十有二年春，公伐邾，取须句。夏，宋公、卫侯、许男、滕子伐郑。秋，八月丁未，及邾人战于升陉。冬，十有一月己巳朔，宋公及楚人战于泓，宋师败绩。\n　　楚人伐宋以救郑。宋公将战。大司马固谏曰：“天之弃商久矣，君将兴之，弗可赦也已。”弗听。冬十一月己巳朔，宋公及楚人战于泓。宋人既成列，楚人未既济。司马曰：“彼众我寡，及其未既济也，请击之。”公曰：“不可。”既济而未成列，又以告。公曰：“未可。”既陈而后击之，宋师败绩。公伤股，门官歼焉。\n　　国人皆咎公。公曰：“君子不重伤，不禽二毛。古之为军也，不以阻隘也。寡人虽亡国之余，不鼓不成列。”子鱼曰：“君未知战。勍敌之人，隘而不列，天赞我也。阻而鼓之，不亦可乎？犹有惧焉！且今之勍者，皆我敌也。虽及胡耇，获则取之，何有于二毛？明耻教战，求杀敌也。伤未及死，如何勿重？若爱重伤，则如勿伤；爱其二毛，则如服焉。三军以利用也，金鼓以声气也。利而用之，阻隘可也；声盛致志，鼓儳可也。” "},
{"id": 1250, "title": "无题·油壁香车不再逢", "dynasty": "宋代", "author": "晏殊", "content": "油壁香车不再逢，峡云无迹任西东。\n梨花院落溶溶月，柳絮池塘淡淡风。\n几日寂寥伤酒后，一番萧索禁烟中。\n鱼书欲寄何由达，水远山长处处同。"},
{"id": 1251, "title": "芳心苦·杨柳回塘", "dynasty": "宋代", "author": "贺铸", "content": "\n杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。 \n返照迎潮，行云带雨。依依似与骚人语。当年不肯嫁春风，无端却被秋风误。\n"},
{"id": 1252, "title": "江陵愁望寄子安 / 江陵愁望有寄", "dynasty": "唐代", "author": "鱼玄机", "content": "\n枫叶千枝复万枝，江桥掩映暮帆迟。 \n忆君心似西江水，日夜东流无歇时。\n"},
{"id": 1253, "title": "太原早秋", "dynasty": "唐代", "author": "李白", "content": "\n岁落众芳歇，时当大火流。\n霜威出塞早，云色渡河秋。\n梦绕边城月，心飞故国楼。\n思归若汾水，无日不悠悠。\n"},
{"id": 1254, "title": "外科医生", "dynasty": "明代", "author": "江盈科", "content": "\n有医者， 自称善外科。一裨将阵回，中流矢，深入膜，延使治。乃持并州剪，剪去矢官，跪而请酬。裨将曰：“镞在膜内须亟治。”医曰：“此内科之事，不意并责我。”裨将曰：“呜呼，世直有如是欺诈之徒。”\n"},
{"id": 1255, "title": "问说", "dynasty": "清代", "author": "刘开", "content": "　　君子之学必好问。问与学，相辅而行者也。非学无以致疑，非问无以广识；好学而不勤问，非真能好学者也。理明矣，而或不达于事；识其大矣，而或不知其细，舍问，其奚决焉？\n　　贤于己者，问焉以破其疑，所谓“就有道而正”也。不如己者，问焉以求一得，所谓“以能问于不能，以多问于寡”也。等于己者，问焉以资切磋，所谓交相问难(nàn)，审问而明辨之也。《书》不云乎？“好问则裕。”孟子论：“求放心”，而并称曰“学问之道”，学即继以问也。子思言“尊德性”，而归于“道问学”，问且先于学也。\n　　古之人虚中乐善，不择事而问焉，不择人而问焉，取其有益于身而已。是故狂夫之言，圣人择之，刍荛(ráo)之微，先民询之，舜以天子而询于匹夫，以大知而察及迩言，非苟为谦，诚取善之弘也。三代而下，有学而无问，朋友之交，至于劝善规过足矣，其以义理相咨访，孜孜焉唯进修是急，未之多见也，况流俗乎？\n　　是己而非人，俗之同病。学有未达，强以为知；理有未安，妄以臆度。如是，则终身几无可问之事。贤于己者，忌之而不愿问焉；不如己者，轻之而不屑问焉；等于己者，狎xiá之而不甘问焉，如是，则天下几无可问之人。人不足服矣，事无可疑矣，此唯师心自用耳。夫自用，其小者也；自知其陋而谨护其失，宁使学终不进，不欲虚以下人，此为害于心术者大，而蹈之者常十之八九。\n　　不然，则所问非所学焉：询天下之异文鄙事以快言论；甚且心之所已明者，问之人以试其能，事之至难解者，问之人以穷其短。而非是者，虽有切于身心性命之事，可以收取善之益，求一屈己焉而不可得也。嗟乎！学之所以不能几(jī)于古者，非此之由乎？\n　　且夫不好问者，由心不能虚也；心之不虚，由好学之不诚也。亦非不潜心专力之敌，其学非古人之学，其好亦非古人之好也，不能问宜也。\n　　智者千虑，必有一失。圣人所不知，未必不为愚人之所知也；愚人之所能，未必非圣人之所不能也。理无专在，而学无止境也，然则问可少耶？《周礼》，外朝以询万民，国之政事尚问及庶人，是故贵可以问贱，贤可以问不肖，而老可以问幼，唯道之所成而已矣。\n　　孔文子不耻下问，夫子贤之。古人以问为美德，而并不见其有可耻也，后之君子反争以问为耻，然则古人所深耻者，后世且行之而不以为耻者多矣，悲夫！"},
{"id": 1256, "title": "菩萨蛮·劝君今夜须沉醉", "dynasty": "唐代", "author": "韦庄", "content": "\n劝君今夜须沉醉，尊前莫话明朝事。珍重主人心，酒深情亦深。\n须愁春漏短，莫诉金杯满。遇酒且呵呵，人生能几何。\n"},
{"id": 1257, "title": "悲愤诗", "dynasty": "两汉", "author": "蔡琰", "content": "汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。\n海内兴义师，欲共讨不祥。卓众来东下，金甲耀日光。平土人脆弱，来兵皆胡羌。\n猎野围城邑，所向悉破亡。斩截无孑遗，尸骸相撑拒。马边悬男头，马后载妇女。\n长驱西入关，迥路险且阻。还顾邈冥冥，肝脾为烂腐。所略有万计，不得令屯聚。\n或有骨肉俱，欲言不敢语。失意机徵间，辄言毙降虏。要当以亭刃，我曹不活汝。\n岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。\n欲死不能得，欲生无一可。彼苍者何辜，乃遭此厄祸。边荒与华异，人俗少义理。\n处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。\n有客从外来，闻之常欢喜。迎问其消息，辄复非乡里。邂逅徼时愿，骨肉来迎己。\n己得自解免，当复弃儿子。天属缀人心，念别无会期。存亡永乖隔，不忍与之辞。\n儿前抱我颈，问母欲何之。人言母当去，岂复有还时。阿母常仁恻，今何更不慈。\n我尚未成人，奈何不顾思。见此崩五内，恍惚生狂痴。号泣手抚摩，当发复回疑。\n兼有同时辈，相送告离别。慕我独得归，哀叫声摧裂。马为立踟蹰，车为不转辙。\n观者皆嘘唏，行路亦呜咽。去去割情恋，遄征日遐迈。悠悠三千里，何时复交会。\n念我出腹子，匈臆为摧败。既至家人尽，又复无中外。城廓为山林，庭宇生荆艾。\n白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。\n登高远眺望，魂神忽飞逝。奄若寿命尽，旁人相宽大。为复强视息，虽生何聊赖。\n托命于新人，竭心自勖励。流离成鄙贱，常恐复捐废。人生几何时，怀忧终年岁。"},
{"id": 1258, "title": "水槛遣心二首", "dynasty": "唐代", "author": "杜甫", "content": "去郭轩楹敞，无村眺望赊。\n澄江平少岸，幽树晚多花。\n细雨鱼儿出，微风燕子斜。\n城中十万户，此地两三家。\n蜀天常夜雨，江槛已朝晴。\n叶润林塘密，衣干枕席清。\n不堪祗老病，何得尚浮名。\n浅把涓涓酒，深凭送此生。"},
{"id": 1259, "title": "沁园春·孤馆灯青", "dynasty": "宋代", "author": "苏轼", "content": "\n孤馆灯青，野店鸡号，旅枕梦残。渐月华收练，晨霜耿耿；云山摛锦，朝露漙漙。世路无穷，劳生有限，似此区区长鲜欢。微吟罢，凭征鞍无语，往事千端。\n当时共客长安，似二陆初来俱少年。有笔头千字，胸中万卷；致君尧舜，此事何难？用舍由时，行藏在我，袖手何妨闲处看。身长健，但优游卒岁，且斗尊前。\n"},
{"id": 1260, "title": "清明日", "dynasty": "唐代", "author": "温庭筠", "content": "\n清娥画扇中，春树郁金红。出犯繁花露，归穿弱柳风。 \n马骄偏避幰，鸡骇乍开笼。柘弹何人发，黄鹂隔故宫。\n"},
{"id": 1261, "title": "秋下荆门", "dynasty": "唐代", "author": "李白", "content": "\n霜落荆门江树空，布帆无恙挂秋风。\n此行不为鲈鱼鲙，自爱名山入剡中。\n"},
{"id": 1262, "title": "春江花月夜二首", "dynasty": "唐代", "author": "张子容", "content": "林花发岸口，气色动江新。\n此夜江中月，流光花上春。 \n分明石潭里，宜照浣纱人。 \n交甫怜瑶珮，仙妃难重期。\n沉沉绿江晚，惆怅碧云姿。 \n初逢花上月，言是弄珠时。 "},
{"id": 1263, "title": "浪淘沙·往事只堪哀", "dynasty": "五代", "author": "李煜", "content": "\n往事只堪哀，对景难排。秋风庭院藓侵阶。一任珠帘闲不卷，终日谁来。\n金锁已沉埋，壮气蒿莱。晚凉天净月华开。想得玉楼瑶殿影，空照秦淮。\n"},
{"id": 1264, "title": "中秋玩月", "dynasty": "明代", "author": "佚名", "content": "\n团团离海角，渐渐入云衢。\n此夜一轮满，清光何处无！\n"},
{"id": 1265, "title": "卖花声·怀古", "dynasty": "元代", "author": "张可久", "content": "\n阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。\n美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。\n"},
{"id": 1266, "title": "守岁", "dynasty": "宋代", "author": "苏轼", "content": "\n欲知垂尽岁，有似赴壑蛇。\n修鳞半已没，去意谁能遮。\n况欲系其尾，虽勤知奈何。\n儿童强不睡，相守夜欢哗。\n晨鸡且勿唱，更鼓畏添挝。\n坐久灯烬落，起看北斗斜。\n明年岂无年，心事恐蹉跎。\n努力尽今夕，少年犹可夸。\n"},
{"id": 1267, "title": "就义诗", "dynasty": "明代", "author": "杨继盛", "content": "\n浩气还太虚，丹心照千古。\n生平未报国，留作忠魂补。\n"},
{"id": 1268, "title": "水调歌头·隐括杜牧之齐山诗", "dynasty": "宋代", "author": "朱熹", "content": "\n江水浸云影，鸿雁欲南飞。携壶结客何处？空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。\n酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。\n"},
{"id": 1269, "title": "三都赋", "dynasty": "魏晋", "author": "左思", "content": "　　盖诗有六义焉，其二曰赋。杨雄曰：“诗人之赋丽以则。”班固曰：“赋者，古诗之流也。”。先王采焉，以观土风。见“绿竹猗猗”于宜，则知卫地淇澳之产；见“在其版屋”，则知秦野西戎之宅。故能居然而辨八方。\n　　然相如赋上林而引“卢橘夏熟”，杨雄赋甘泉而陈“玉树青葱”，班固赋西都而叹以出比目，张衡赋西京而述以游海若。假称珍怪，以为润色，若斯之类，匪啻于兹。考之果木，则生非其壤；校之神物，则出非其所。于辞则易为藻饰，于义则虚而无徵。且夫玉卮无当，虽宝非用；侈言无验，虽丽非经。而论者莫不诋讦其研精，作者大氐举为宪章。积习生常，有自来矣。\n　　余既思摹二京而赋三都，其山川城邑则稽之地图，其鸟兽草木则验之方志。风谣歌舞，各附其俗；魁梧长者，莫非其旧。何则？发言为诗者，咏其所志也；美物者贵依其本，赞事者宜本其实。匪本匪实，览者奚信？且夫任土作贡，虞书所著；辩物居方，周易所慎。聊举其一隅，摄其体统，归诸诂训焉。\n　　魏国先生有睟其容，乃盱衡而诰曰：“异乎交益之士，盖音有楚夏者，土风之乖也；情有险易者，习俗之殊也。虽则生常，固非自得之谓也。昔市南宜僚弄丸，而两家之难解。聊为吾子复玩德音，以释二客竞于辩囿者也。 \n　　夫泰极剖判，造化权舆。体兼昼夜，理包清浊。流而为江海，结而为山岳。列宿分其野，荒裔带其隅。岩冈潭渊，限蛮隔夷，峻危之窍也。蛮陬夷落，译导而通，鸟兽之氓也。正位居体者，以中夏为喉，不以边垂为襟也。长世字甿者，以道德为藩，不以袭险为屏也。而子大夫之贤者，尚弗曾庶翼等威，附丽皇极。思禀正朔，乐率贡职。而徒务於诡随匪人，宴安於绝域。荣其文身，骄其险棘。缪默语之常伦，牵胶言而逾侈。饰华离以矜然，假倔彊而攘臂。非醇粹之方壮，谋踳驳於王义。孰愈寻靡{艹汧}於中逵，造沐猴於棘刺。剑阁虽嶚(嶚 一作：险)，凭之者蹶，非所以深根固蒂也。洞庭虽濬，负之者北，非所以爱人治国也。彼桑榆之末光，逾长庚之初辉。况河冀之爽垲，与江介之湫湄。故将语子以神州之略，赤县之畿。魏都之卓荦，六合之枢机。 \n　　于时运距阳九，汉网绝维。奸回内赑，兵缠紫微。翼翼京室，眈眈帝宇，巢焚原燎，变为煨烬，故荆棘旅庭也。殷殷寰内，绳绳八区，锋镝纵横，化为战场，故麋鹿寓城也。伊洛榛旷，崤函荒芜。临菑牢落，鄢郢丘墟。而是有魏开国之日，缔构之初。万邑譬焉，亦独焠麋之与子都。培塿之与方壶也。 \n　　且魏地者，毕昴之所应，虞夏之馀人。先王之桑梓，列圣之遗尘。考之四隈，则八埏之中；测之寒暑，则霜露所均。卜偃前识而赏其隆，吴札听歌而美其风。虽则衰世，而盛德形於管弦；虽逾千祀，而怀旧蕴於遐年。尔其疆域，则旁极齐秦，结凑冀道。开胸殷卫，跨蹑燕赵。山林幽岟，川泽回缭。恒碣碪?於青霄，河汾浩涆而皓溔。南瞻淇澳，则绿竹纯茂；北临漳滏，则冬夏异沼。神钲迢递於高峦，灵响时惊於四表。温泉毖涌而自浪，华清荡邪而难老。墨井盐池，玄滋素液。厥田惟中，厥壤惟白。原隰畇畇，坟衍斥斥。或嵬罍而衤复陆，或黋朗而拓落。乾坤交泰而絪缊，嘉祥徽显而豫作。是以兆朕振古，萌柢畴昔。藏气谶纬，閟象竹帛。迥时世而渊默，应期运而光赫。暨圣武之龙飞，肇受命而光宅。 \n　　爰初自臻，言占其良。谋龟谋筮，亦既允臧。修其郛郭，缮其城隍。经始之制，牢笼百田。画雍豫之居，写八都之宇。鉴茅茨於陶唐，察卑宫於夏禹。古公草创，而高门有闶；宣王中兴，而筑室百堵。兼圣哲之轨，并文质之状。商丰约而折中，准当年而为量。思重爻，摹大壮。览荀卿，采萧相。拱木於林衡，授全模於梓匠。遐迩悦豫而子来，工徒拟议而骋巧。阐钩绳之筌绪，承二分之正要。揆日晷，考星耀。建社稷，作清庙。筑曾宫以回匝，比冈隒而无陂。造文昌之广殿，极栋宇之弘规。崶若崇山嚬起以崔嵬，髧若玄云舒蜺以高垂。瑰材巨世，参差。枌橑衤复结，栾栌叠施。丹梁虹申以并亘，朱桷森布而支离。绮井列疏以悬蒂，华莲重葩而倒披。齐龙首而涌霤，时梗概於滮池。旅楹闲列，晖鉴抰振。榱题黮<黑逮>，阶盾嶙峋。长庭砥平，锺虡夹陈。风无纤埃，雨无微津。岩岩北阙，南端逌遵。竦峭双碣，方驾比轮。西辟延秋，东启长春。用觐群后，观享颐宾。 \n　　左则中朝有赩，听政作寝。匪朴匪，去泰去甚。木无雕锼，土无绨锦。玄化所甄，国风所禀。於前则宣明显阳，顺德崇礼。重闱洞出，锵锵济济。珍树猗猗，奇卉萋萋。蕙风如薰，甘露如醴。禁台省中，连闼对廊。直事所繇，典刑所藏。蔼蔼列侍，金蜩齐光。诘朝陪幄，纳言有章。亚以柱後，执法内侍。符节谒者，典玺储吏。膳夫有官，药剂有司。肴醳顺时，腠理则治。於後则椒鹤文石，永巷壸术。楸梓木兰，次舍甲乙。西南其户，成之匪日。丹青焕炳，特有温室。仪形宇宙，历像贤圣。图以百瑞，綷以藻咏。芒芒终古，此焉则镜。有虞作绘，兹亦等竞。 \n　　右则疏圃曲池，下畹高堂。兰渚莓莓，石濑汤汤。弱葼系实，轻叶振芳。奔龟跃鱼，有祭吕梁。驰道周屈於果下，延阁胤宇以经营。飞陛方辇而径西，三台列峙以峥嵘。亢阳台於阴基，拟华山之削成。上累栋而重霤，下冰室而沍冥。周轩中天，丹墀临猋。增构瓘瓘，清尘彯彯。云雀踶甍而矫首，壮翼摛镂於青霄。雷雨窈冥而未半，皦日笼光於绮寮。习步顿以升降，御春服而逍遥。八极可围於寸眸，万物可齐於一朝。长涂牟首，豪徼互经。晷漏肃唱，明宵有程。附以兰锜，宿以禁兵。司卫闲邪，钩陈罔惊。於是崇墉濬洫，婴堞带涘。四门，隆厦重起。凭太清以混成，越埃壒而资始。藐藐标危，亭亭峻趾。临焦原而不怳，谁劲捷而无犭思？与冈岑而永固，非有期乎世祀。阳灵停曜於其表，阴祇蒙雾於其里。菀以玄武，陪以幽林。缭垣开囿，观宇相临。硕果灌丛，围木竦寻。篁筱怀风，蒲陶结阴。回渊漼，积水深。蒹葭，雚蒻森。丹藕凌波而的皪，绿芰泛涛而浸潭。羽翮颉颃，鳞介浮沈。栖者择木，雊者择音。若咆渤澥与姑馀，常鸣鹤而在阴。表清籞，勒虞箴。思国恤，忘从禽。樵苏往而无忌，即鹿纵而匪禁。腜腜坰野，奕奕菑亩。甘荼伊蠢，芒种斯阜。西门溉其前，史起灌其後。墱流十二，同源异口。畜为屯云，泄为行雨。水澍粳稌，陆莳稷黍。黝黝桑柘，油油麻纻。均田画畴，蕃庐错列姜芋充茂，桃李荫翳家安其所，而服美自悦。邑屋相望，而隔逾奕世。 \n　　内则街冲辐辏，朱阙结隅。石杠飞梁，出控漳渠。疏通沟以滨路，罗青槐以荫涂。比沧浪而可濯，方步朓而有逾。习习冠盖，莘莘蒸徒。斑白不提，行旅让衢。设官分职，营处署居。夹之以府寺，班之以里闾。其府寺则位副三事，官逾六卿。奉常之号，大理之名。厦屋一揆，华屏齐荣。肃肃阶，重门再扃。师尹爰止。毗代作桢。其闾阎则长寿吉阳，永平思忠。亦有戚里，寘宫之东。闬出长者，巷苞诸公。都护之堂，殿居绮窗。舆骑朝猥，蹀危攵其中。营客馆以周坊，<食芳>宾侣之所集。玮丰楼之闬闳，起建安而首立。葺墙幂室，房庑杂袭。剞劂罔掇，匠积习。广成之传无以畴，街之邸不能及。廓三市而开廛，籍平逵而九达。班列肆以兼罗，设阛阓以襟带。济有无之常偏，距日中而毕会。抗旗亭之峣薛，侈所<兆见>之博大。百隧毂击，连轸万贯，凭轼捶马，袖幕纷半。壹八方而混同，极风采之异观。质剂平而交易，刀布贸而无算。财以工化，贿以商通。难得之货，此则弗容。器周用而长务，物背窳而就攻。不鬻邪而豫贾，著驯风之醇醲。白藏之藏，富有无堤。同赈大内，控引世资，賨幏积墆，琛币充牣。关石之所和钧，财赋之所厎慎。燕弧盈库而委劲，冀马填厩而驵骏。 \n　　至乎勍敌纠纷，庶土罔宁。圣武兴言，将曜威灵。介胄重袭，旍旗跃茎。弓珧解檠，矛鋋飘英。三属之甲，缦胡之缨。控弦简发，妙拟更嬴。齐被练而銛戈，袭偏裻以讠贵列。毕出征而中律，执奇正以四伐。硕画精通，目无匪制。推锋积纪，铓气弥锐。三接三捷，既昼亦月。克翦方命，吞灭咆烋。云撤叛换，席卷虔刘。祲威八纮，荒阻率由。洗兵海岛，刷马江洲。振旅甸甸，反旆悠悠。凯归同饮，疏爵普畴。朝无刓印，国无费留。 \n　　丧乱既弭而能宴，武人归兽而去战。萧斧戢柯以柙刃，虹旍摄麾以就卷。斟洪范，酌典宪。观所恒，通其变。上垂拱而司契，下缘督而自劝。道来斯贵，利往则贱。囹圄寂寥，京庾流衍。於时东鳀即序，西倾顺轨。荆南怀憓，朔北思韪。绵绵迥涂，骤山骤水。襁负赆贽，重译贡篚。髽首之豪，鐻耳之杰。服其荒服。敛衽魏阙。置酒文昌，高张宿设。其夜未遽，庭燎晢々。有客祁祁，载华载裔。岌岌冠縰，累累辫发。清酤如济，浊醪如河。冻醴流澌，温酎跃波。丰肴衍衍，行庖皤皤。愔愔醧宴，酣湑无哗延广乐，奏九成。冠韶夏，冒六茎。傮响起，疑震霆。天宇骇，地庐惊。亿若大帝之所兴作，二嬴之所曾聆。金石丝竹之恒韵，匏土革木之常调。干戚羽旄之饰好，清讴微吟之要妙。世业之所日用，耳目之所闻觉。杂糅纷错，兼该泛博。鞮鞻所掌之音，韎昧任禁之曲。以娱四夷之君，以睦八荒之俗。 \n　　既苗既狩，爰游爰豫。藉田以礼动，大阅以义举。备法驾，理秋御。显文武之壮观，迈梁驺之所著。林不槎枿，泽不伐夭。斧斨以时，罾以道。德连木理，仁挺芝草。皓兽为之育薮，丹鱼为之生沼。矞云翔龙，泽马亍阜。山图其石，川形其宝。莫黑匪乌，三趾而来仪。莫赤匪狐，九尾而自扰。嘉颖离合以汤汤，醴泉涌流而浩浩。显祯祥以曲成，固触物而兼造。盖亦明灵之所酬酢，休徵之所伟兆。 \n　　旼々率土，迁善罔匮。沐浴福应，宅心醰粹。馀粮栖亩而弗收，颂声载路而洋溢。河洛开奥，符命用出。翩翩黄鸟，衔书来讯人谋所尊，鬼谋所秩。刘宗委驭，巽其神器。闚玉策於金縢，案图於石室。考历数之所在，察五德之所莅。量寸旬，涓吉日。陟中坛，即帝位。改正朔，易服色。继绝世，脩废职。徽帜以变，器械以革。显仁翌明，藏用玄默。菲言厚行，陶化染学。雠校篆籀，篇章毕觌。优贤著於扬历，匪孽形於亲戚。本枝别干，蕃屏皇家。勇若任城，才若东阿。抗旍则威噞秋霜，摛翰则华纵春葩。英喆雄豪，佐命帝室。相兼二八，将猛四七。赫赫震震，开务有谧。故令斯民睹泰阶之平，可比屋而为一。 \n　　算祀有纪，天禄有终。传业禅祚，高谢万邦。皇恩绰矣，帝德冲矣。让其天下，臣至公矣。荣操行之独得，超百王之庸庸。追亘卷领与结绳，睠留重华而比踪。尊卢赫胥，羲农有熊。虽自以为道，洪化以为隆。世笃玄同，奚遽不能与之踵武而齐其风？是故料其建国，析其法度。谘其考室，议其举厝。复之而无斁，申之而有裕。非疏粝之士所能精，非鄙俚之言所能具。“至於山川之倬诡，物产之魁殊。或名奇而见称，或实异而可书。生生之所常厚，洵美之所不渝。其中则有鸳鸯交谷，虎涧龙山。掘鲤之淀，盖节之渊。嬛嬛精卫，衔木偿怨。常山平干，钜鹿河间。列真非一，往往出焉。昌容练色，犊配眉连。玄俗无影，木羽偶仙。琴高沈水而不濡，时乘赤鲤而周旋。师门使火以验术，故将去而林燔。易阳壮容，卫之稚质。邯郸鵕步，赵之鸣瑟。真定之梨，故安之栗。醇酎中山，流湎千日。淇洹之笋，信都之枣。雍丘之粱，清流之稻。锦绣襄邑，罗绮朝歌。绵纩房子，缣裛清河。若此之属，繁富夥够。可单究，是以抑而未罄也。盖比物以错辞，述清都之闲丽。虽选言以简章，徒九复而遗旨。览大易与春秋，判殊隐而一致。末上林之隤墙，本前脩以作系。 \n　　其军容弗犯，信其果毅。纠华绥戎，以戴公室。元勋配管敬之绩，歌锺析邦君之肆。则魏绛之贤有令闻也。闲居隘巷，室迩心遐。富仁宠义，职竞弗罗。千乘为之轼庐，诸侯为之止戈。则干木之德自解纷也。贵非吾尊，重士逾山。亲御监门，嗛嗛同轩。搦秦起赵。威振八蕃。则信陵之名若兰芬也。英辩荣枯，能济其厄。位加将相，窒隙之策。四海齐锋，一口所敌，张仪、张禄亦足云也。 \n　　搉惟庸蜀与鸲鹊同窠，句吴与黾同穴。一自以为禽鸟，一自以为鱼鳖。山阜猥积而踦　区，泉流迸集而咉咽。隰壤瀸漏而沮洳，林薮石留而芜秽。穷岫泄云，日月恒翳。宅土熇暑，封疆障疠。蔡莽螫剌，昆虫毒噬。汉罪流御，秦馀徙<列巾>。宵貌蕞陋，禀质脆。巷无杼首，里罕耆耋。或魋髻而左言，或镂肤而钻发。或明发而嬥歌，或浮泳而卒岁。风俗以果为婳，人物以戕害为艺。威仪所不摄，宪章所不缀。由重山之束厄，因长川之裾势。距远关以闚，时高樔而陛制。薄戍绵幂，无异蛛蝥之网；弱卒琐甲，无异螳螂之卫。 \n　　与先世而常然，虽信险而剿绝。揆既往之前迹，即将来之後辙。成都迄已倾覆，建邺则亦颠沛。顾非累卵於叠釭，焉至观形而怀怛！权假日以馀荣，比朝华而菴蔼。览麦秀与黍离，可作谣於吴会。” \n　　先生之言未卒，吴蜀二客，矍焉相顾，倏焉失所。有靦瞢容，神形茹。气离坐，倏墨而谢。曰：“仆党清狂，怵迫闽濮。习蓼虫之忘辛，玩进退之惟谷。非常寐而无觉，不睹皇舆之轨躅。过以亻凡剽之单慧，历执古之醇听。兼重以崒缪，偭辰光而罔定。先生玄识，深颂靡测。得闻上德之至盛，匪同忧於有圣。抑若春霆发响，而惊蛰飞竞。潜龙浮景，而幽泉高镜。虽星有风雨之好，人有异同之性。庶觌蔀家与剥庐，非苏世而居正。且夫寒谷丰黍，吹律暖之也。昬情爽曙，箴规显之也。虽明珠兼寸，尺璧有盈。曜车二六，三倾五城，未若申锡典章之为远也。”亮曰：“日不双丽，世不两帝。天经地纬，理有大归。安得齐给守其小辩也。”\n　　东吴王孙冁然而咍，曰：“夫上图景宿，辨於天文者也。下料物土，析於地理者也。古先帝代，曾览八纮之洪绪。一六合而光宅，翔集遐宇。鸟策篆素，玉牒石记。乌闻梁岷有陟方之馆、行宫之基欤？而吾子言蜀都之富，禺同之有。玮其区域，美其林薮。矜巴汉之阻，则以为袭险之右。徇蹲鸱之沃，则以为世济阳九。龌龊而算，顾亦曲士之所叹也。旁魄而论都，抑非大人之壮观也。何则？土壤不足以摄生，山川不足以周卫。公孙国之而破，诸葛家之而灭。兹乃丧乱之丘墟，颠覆之轨辙。安可以俪王公而著风烈也？玩其碛砾而不窥玉渊者，未知骊龙之所蟠也。习其弊邑而不睹上邦者，未知英雄之所躔也。 \n　　“子独未闻大吴之巨丽乎？且有吴之开国也，造自太伯，宣於延陵。盖端委之所彰，高节之所兴。建至德以创洪业，世无得而显称。由克让以立风俗，轻脱鵕於千乘。若率土而论都，则非列国之所觖望也。故其经略，上当星纪。拓土画疆，卓荦兼并。包括干越，跨蹑蛮荆。婺女寄其曜，翼轸寓其精。指衡岳以镇野，目龙川而带坰。 \n　　“尔其山泽，则嵬嶷峣屼，?婴冥郁岪。溃渱泮汗，滇氵眄淼漫。或涌川而开渎，或吞江而纳汉。磈々，滮々涆々。?钦碒乎数州之间，灌注乎天下之半。百川派别，归海而会。控清引浊，混涛并濑。濆薄沸腾，寂寥长迈。濞焉汹汹，隐焉潏潏。出乎大荒之中，行乎东极之外。经扶桑之中林，包汤谷之滂沛。潮波汨起，回复万里。歊雾漨浡，云蒸昏昧。泓澄?#91;，澒溶沆漾。莫测其深，莫究其广。澶湉漠而无涯，牜怱有流而为长。朅异之所丛育，鳞甲之所集往。 \n　　“於是乎长鲸吞航，修鲵吐浪。跃龙腾蛇，鲛鲻琵琶。王鲔鯸鲐，鮣龟鱕?昔。乌贼拥剑，鼊鲭鳄。涵泳乎其中。葺鳞镂甲，诡类舛错。溯洄顺流，噞喁沈浮。鸟则鹍鸡鸀鳿\n，鹴鹄鹭鸿。鶢鶋避风，候雁造江。鸂敕?鷛渠?，　鹤鹙鸧。鹳鸥鹢鸬，氾滥乎其上。湛淡羽仪，随波参差。理翮整翰，容与自玩。雕啄蔓藻，刷荡漪澜。鱼鸟聱耴，万物蠢生。芒芒黖々，慌罔奄欻，神化翕忽，函幽育明。穷性极形，盈虚自然。蚌蛤珠胎，与月亏全。巨鳌赑屃，首冠灵山。大鹏缤翻，翼若垂天。振荡汪流，雷抃重渊。殷动宇宙，胡可胜原！ \n　　“岛屿绵邈，洲渚冯隆。旷瞻迢递，迥眺冥蒙。珍怪丽，奇隙充。径路绝，风云通。洪桃屈盘，丹桂灌丛。琼枝抗茎而敷蕊，珊瑚幽茂而玲珑。增冈重阻，列真之宇。玉堂对溜，石室相距。蔼蔼翠幄，?弱?弱素女。江斐於是往来，海童於是宴语。斯实神妙之响象，嗟难得而覙缕！ \n　　“尔乃地势坱圠，卉木镺蔓。遭薮为圃，值林为苑。异荂蓲，夏晔冬蒨。方志所辨，中州所羡。草则藿蒳豆蔻，姜汇非一。江蓠之属，海苔之类。纶组紫绛，食葛香茅。石帆水松，东风扶留。布濩皋泽，蝉联陵丘。夤缘山岳之岊，幂历江海之流。扤白蒂，衔朱蕤。郁兮?茂，晔兮菲菲。光色炫晃，芬馥肸蚃。职贡纳其包匦，离骚咏其宿莽。木则枫柙櫲樟，栟榈枸桹。绵杬杶栌，文欀桢橿。平仲桾櫏，松梓古度。楠榴之木，相思之树。宗生高冈，族茂幽阜。擢本千寻，垂荫万亩。攒柯挐茎，重葩殗叶。轮囷蚪蟠，鳞接。荣色杂糅，绸缪缛绣。宵露霮感，旭日晻孛。与风飖飏，<风幼>浏飕飗。鸣条律畅，飞音响亮。盖象琴筑并奏，笙竽俱唱。其上则猿父哀吟，犭军子长啸。狖鼯猓然，腾趠飞超。争接县垂，竞游远枝。惊透沸乱，牢落翚散。其下则有枭羊麡狼，猰?犭区象。乌菟之族，犀兕之党。钩爪锯牙，自成锋颖。精若燿星，声若云霆。名载於山经，形镂於夏鼎。 \n　　“其竹则筼筜箖箊，桂箭射筒。柚梧有篁，篻簩有丛。苞笋抽节，往往萦结。绿叶翠茎，冒霜停雪。橚矗森萃，蓊茸萧瑟。檀栾蝉蜎，玉润碧鲜。梢云无以逾，嶰谷弗能连。鸑鷟食其实，鹓雏扰其间。其果则丹橘馀甘，荔枝之林。槟榔无柯，椰叶无阴。龙眼橄榄，榴御霜。结根比景之阴，列挺衡山之阳。素华斐，丹秀芳。临青壁，系紫房。鹧鸪南翥而中留，孔雀綷羽以翱翔。山鸡归飞而来栖，翡翠列巢以重行。其琛赂则琨瑶之阜，铜锴之垠。火齐之宝，骇鸡之珍。赪丹明玑，金华银朴。紫贝流黄，缥碧素玉。隐赈崴，杂插幽屏。精曜潜颖，硩陊山谷。碕岸为之不枯，林木为之润黩。隋侯於是鄙其夜光，宋王於是陋其结绿。“其荒陬谲诡，则有龙穴内蒸，云雨所储。陵鲤若兽，浮石若桴。双则比目，片则王馀。穷陆饮木，极沈水居。泉室潜织而卷绡，渊客慷慨而泣珠。开北户以向日，齐南冥於幽都。其四野，则畛畷无数，膏腴兼倍。原隰殊品，窊隆异等。象耕鸟耘，此之自与。穱秀菰穗，於是乎在。煮海为盐，采山铸钱。国税再熟之稻，乡贡八蚕之绵。 \n　　“徒观其郊隧之内奥，都邑之纲纪。霸王之所根柢，开国之所基趾。郛郭周匝，重城结隅。通门二八，水道陆衢。所以经始，用累千祀。宪紫宫以营室，廓广庭之漫漫。寒暑隔阂於邃宇，虹霓回带於云馆。所以跨跱焕炳万里也。造姑苏之高台，临四远而特建，带朝夕之浚池，佩长洲之茂苑。窥东山之府，则环宝溢目；海陵之仓，则红粟流衍。起寝庙於武昌，作离宫於建业。阐阖闾之所营，采夫差之遗法。抗神龙之华殿，施荣楯而捷猎。崇临海之崔巍，饰赤乌之韡晔。东西胶葛，南北峥嵘。房栊对櫎，连阁相经。阍闼谲诡，异出奇名。左称弯碕，右号临硎。雕栾镂楶，青琐丹楹。图以云气，画以仙灵。虽兹宅之夸丽，曾未足以少宁。思比屋於倾宫，毕结瑶而构琼。高闱有闶，洞门方轨。朱阙双立，驰道如砥。树以青槐，亘以绿水。玄荫眈眈，清流亹亹。列寺七里，侠栋阳路。屯营栉比，解署釭布。横塘查下，邑屋隆夸。长干延属，飞甍舛互。 \n　　“其居则高门鼎贵，魁岸豪杰。虞魏之昆，顾陆之裔。歧嶷继体，老成弈世。跃马叠迹，朱轮累辙。陈兵而归，兰锜内设。冠盖云荫，闾阎阗噎。其邻则有任侠之靡，轻訬之客。缔交翩翩，亻宝从弈弈。出蹑珠履，动以千百。里宴巷饮，飞觞举白。翘关扛鼎。拚射壶博。鄱阳暴谑，中酒而作。 \n　　“於是乐只衎而欢饫无匮，都辇殷而四奥来暨。水浮陆行，方舟结驷。唱棹转毂，昧旦永日。开市朝而并纳，横阛阓而流溢。混品物而同廛，并都鄙而为一。士女伫眙，商贾骈{比土}。纻衣絺服，杂沓傱萃。轻舆按辔以经隧，楼船举颿而过肆。果布辐凑而常然，致远流离与珂。纟集贿纷纭，器用万端。金镒磊砢，珠琲阑干。桃笙象簟，韬於筒中；蕉葛升越，弱於罗纨。泶犭翏，交贸相竞。喧哗喤呷，芬葩荫映。挥袖风飘而红尘昼昬；流汗霡霂而中逵泥泞。 “富中之甿，货殖之选。乘时射利，财丰巨万。竞其区宇，则并疆兼巷；矜其宴居，则珠服玉馔。趫材悍壮，此焉比庐。捷若庆忌，勇若专诸。危冠而出，竦剑而趋。扈带鲛函，扶揄属镂藏鍦於人，去<盾戈>自闾。家有鹤膝，户有犀渠。军容蓄用，器械兼储。吴钩越棘，纯钧湛卢。戎车盈於石城，戈船掩乎江湖。 \n　　“露往霜来，日月其除。草木节解，鸟兽腯肤。观鹰隼，诫征夫。坐组甲，建祀姑。命官帅而拥铎，将校猎乎具区。乌浒狼荒，夫南西屠。儋耳黑齿之酋，金邻象郡之渠。戊矞，靸霅警捷，先驱前涂。俞骑骋路，指南司方。出车槛槛，被练锵锵。吴王乃巾玉辂，轺骕骦。旗鱼须，常重光。摄乌号，佩干将。羽旄扬蕤，雄戟耀芒。贝胄象弭，织文鸟章。六军袀服，四骐龙骧。峭格周施，罿罻普张。罼鶒琐结，罠氾连纲。阹以九疑，御以沅湘。輶轩蓼扰，彀骑炜煌。袒裼徒搏，拔距投石之部。猿臂骿胁，狂趭犷猤。鹰瞵鹗视，じす翊。若离若合者，相与腾跃乎莽　之野。干卤殳鋋，旸夷勃卢之旅。长<矛殳>短兵，直发驰骋。儇佻坌并，衔枚无声。悠悠旆旌者，相与聊浪乎昧莫之坰。钲鼓叠山，火烈熛林。飞爓浮烟，载霞载阴。菈擸雷硠，崩峦弛岑。鸟不择木，兽不择音。<虎武>甝，<系页>麋麖。蓦六驳，追飞生。弹鸶鶁，射猱犭廷。白雉落，黑鸩零。陵绝???嶕，聿越巉险。跇逾竹柏，猭杞柟。封豨，神螭掩。刚镞润，霜刃染。 \n　　“於是弭节顿辔，齐镳驻跸。徘徊倘佯，寓目幽蔚。览将帅之拳勇，与士卒之抑扬。羽族以觜距为刀铍，毛群以齿角为矛铗，皆体著而应卒。所以挂扢而为创痏，冲踤而断筋骨。莫不衄锐挫芒，拉捭摧藏。虽有石林之岝崿，请攘臂而靡之；虽有雄虺之九首，将抗足而跐之。颠覆巢居，剖破窟宅。仰攀鵕鸃，俯蹴豺敠。刦剞熊罴之室，剽掠虎豹之落。猩猩啼而就禽，笑而被格。屠巴蛇，出象骼。斩鹏翼，掩广泽。轻禽狡兽，周章夷犹。狼跋乎中，忘其所以睒睗，失其所以去就。魂褫气慑而自踢　伏者，应弦饮羽，形偾景僵者，累积而增益，杂袭错缪。倾薮薄，倒岬岫。岩穴无豜豵，翳荟无{鹿需}鹨。思假道於丰隆，披重霄而高狩。笼乌兔於日月，穷飞走之栖宿。“嶰涧閴，冈岵童。罾罘满，效获众。回靶乎行邪，睨观鱼乎三江。泛舟航於彭蠡，浑万艘而既同。弘舸连舳，巨槛接舻。飞云盖海，制非常模。叠华楼而岛跱，时仿於方壶。比鹢首而有裕，迈馀皇於往初。张组帏，构流苏。开轩幌，镜水区。槁工楫师，选自闽禺。习御长风，狎玩灵胥。责千里於寸阴，聊先期而须臾。棹讴唱，箫籁鸣。洪流响，渚禽惊。弋磻放，稽鹪明?。虞机发，留　。钩铒纵横，网罟接绪。术兼詹公，巧倾任父。筌?亘亸，鲡鲿魦。罩两魪，罺鰝虾。乘鲎鼋鼍，同罛共罗。沈虎潜鹿，馽龓僒束。鲸辈中於群犗，搀抢暴出而相属。虽复鲤，无临河而钓异射鲋於井谷。 “结轻舟而竞逐，迎潮水而振缗。想萍实之复形，访灵夔於鲛人。精卫衔石而遇缴，文鳐夜飞而触纶。北山亡其翔翼，西海失其游鳞。雕题之士，镂身之卒。比饰虬龙，蛟螭与对。简其华质，则费锦缋。料其虓勇，则雕悍狼戾。相与昧潜险，搜环奇。摸蝳蝐，扪觜?隽。剖巨蚌於回渊，濯明月於涟漪。 \n　　“毕天下之至异，讫无索而不臻。溪壑为之一罄，川渎为之中贫。哂澹台之见谋，聊袭海而徇珍。载汉女於后舟，追晋贾而同尘。汨乘流以砰宕，翼飔风之<风刘>々。直冲涛而上濑，常沛沛以悠悠。汔可休而凯归，揖天吴与阳侯。指包山而为期，集洞庭而淹留。数军实乎桂林之苑，飨戎旅乎落星之楼。置酒若淮泗，积肴若山丘。飞轻轩而酌绿酃，方双辔而赋珍羞。饮烽起，釂鼓震。士遗倦，众怀欣。幸乎馆娃之宫，张女乐而娱群臣。罗金石与丝竹，若钧天之下陈。登东歌，操南音。胤阳阿，咏韎任。荆艳楚舞，吴愉越吟。翕习容裔，靡靡愔愔。 \n　　“若此者，与夫唱和之隆响，动锺鼓之铿耾。有殷坻颓於前，曲度难胜。皆与谣俗汁协，律吕相应。其奏乐也，则木石润色；其吐哀也，则凄风暴兴。或超延露而驾辩，或逾绿水而采菱。军马弭髦而仰秣，渊鱼竦鳞而上升。酣湑半，八音并。欢情留，良辰征。鲁阳挥戈而高麾，回曜灵於太清。将转西日而再中，齐既往之精诚。 \n　　“昔者夏后氏朝群臣於兹土，而执玉帛者以万国。盖亦先生之所高会，而四方之所轨则。春秋之际，要盟之主。阖闾信其威，夫差穷其武。内果伍员之谋，外骋孙子之奇。胜强楚於柏举，栖劲越於会稽。阙沟乎商鲁，争长於黄池。徒以江湖嶮陂，物产殷充。绕溜未足言其固，郑白未足语其丰。士有陷坚之锐，俗有节概之风。睚眦则挺剑，喑呜则弯弓。拥之者龙腾，据之者虎视。麾城若振槁，搴旗若顾指。虽带甲一朝，而元功远致。虽累叶百叠，而富强相继。乐湑衎其方域，列仙集其土地。桂父练形而易色，赤须蝉蜕而附丽。中夏比焉，毕世而罕见，丹青图其珍玮，贵其宝利也。舜禹游焉，没齿而忘归，精灵留其山阿，玩其奇丽也。剖判庶士，商搉万俗。国有郁鞅而显敞，邦有湫厄而踡跼。伊兹都之函弘，倾神州而韫椟。仰南斗以斟酌，兼二仪之优渥。 \n　　“繇此而揆之，西蜀之於东吴，小大之相绝也，亦犹棘林萤燿，而与夫木龙烛也。否泰之相背也，亦犹帝之悬解，而与桎梏疏属也。庸可共世而论巨细，同年而议丰确乎？暨其幽遐独邃，寥廓闲奥。耳目之所不该，足趾之所不蹈。倜傥之极异，誳诡之殊事，藏理於终古，而未寤於前觉也。若吾子之所传，孟浪之遗言，略举其梗概，而未得其要妙也。”\n　　有西蜀公子者，言于东吴王孙，曰：盖闻天以日月为纲，地以四海为纪。九土星分，万国错跱。崤函有帝皇之宅，河洛为王者之里。吾子岂亦曾闻蜀都之事欤？请为左右扬搉而陈之。 \n　　夫蜀都者，盖兆基于上世，开国于中古。廓灵关以为门，包玉垒而为宇。带二江之双流，抗峨眉之重阻。水陆所凑，兼六合而交会焉；丰蔚所盛，茂八区而庵蔼焉。 \n　　于前则跨蹑犍牂，枕倚交趾。经途所亘，五千余里。山阜相属，含溪怀谷。岗峦纠纷，触石吐云。郁葐蒕以翠微，崛巍巍以峨峨。干青霄而秀出，舒丹气而为霞。龙池瀑濆其隈，漏江伏流溃其阿。汩若汤谷之扬涛，沛若蒙汜之涌波。于是乎邛竹缘岭，菌桂临崖。旁挺龙目，侧生荔枝。布绿叶之萋萋，结朱实之离离。迎隆冬而不凋，常晔晔以猗猗。孔翠群翔，犀象竞驰。白雉朝雊，猩猩夜啼。金马骋光而绝景，碧鸡儵忽而曜仪。火井沈荧于幽泉，高爓飞煽于天垂。其间则有虎珀丹青，江珠瑕英。金沙银砾，符采彪炳，晖丽灼烁。 \n　　于后则却背华容，北指昆仑。缘以剑阁，阻以石门。流汉汤汤，惊浪雷奔。望之天回，即之云昏。水物殊品，鳞介异族。或藏蛟螭，或隐碧玉。嘉鱼出于丙穴，良木攒于褒谷。其树则有木兰梫桂，杞櫹椅桐，椶枒楔枞。楩柟幽蔼于谷底，松柏蓊郁于山峰。擢修干，竦长条。扇飞云，拂轻霄。羲和假道于峻歧，阳乌回翼乎高标。巢居栖翔，聿兼邓林。穴宅奇兽，窠宿异禽。熊罴咆其阳，雕鹗鴥其阴。猿狖腾希而竞捷，虎豹长啸而永吟。 \n　　于东则左绵巴中，百濮所充。外负铜梁于宕渠，内函要害于膏腴。其中则有巴菽巴戟，灵寿桃枝。樊以蒩圃，滨以盐池。蟞蛦山栖，鼋龟水处。潜龙蟠于沮泽，应鸣鼓而兴雨。丹沙赩炽出其阪，蜜房郁毓被其阜。山图采而得道，赤斧服而不朽。若乃刚悍生其方，风谣尚其武。奋之则賨旅，玩之则渝舞。锐气剽于中叶，蹻容世于乐府。 \n　　于西则右挟岷山，涌渎发川。陪以白狼，夷歌成章。坰野草昧，林麓黝儵。交让所植，蹲鸱所伏。百药灌丛，寒卉冬馥。异类众伙，于何不育？其中则有青珠黄环，碧砮芒消。或丰绿荑，或蕃丹椒。麋芜布濩于中阿，风连莚蔓于兰皋。红葩紫饰，柯叶渐苞。敷橤葳蕤，落英飘飖。神农是尝，卢跗是料。芳追气邪，味蠲疠痟。 \n　　其封域之内，则有原隰坟衍，通望弥博。演以潜沬，浸以绵雒。沟洫脉散，疆里绮错。黍稷油油，稻莫莫。指渠口以为云门，洒滮池而为陆泽。虽星毕之滂遝，尚未齐其膏液。 \n　　尔乃邑居隐赈，夹江傍山。栋宇相望，桑梓接连。家有盐泉之井，户有橘柚之园。其园则林檎枇杷，橙柿梬楟。榹桃函列，梅李罗生。百果甲宅，异色同荣。朱樱春熟，素柰夏成。若乃大火流，凉风厉。白露凝，微霜结。紫梨津润，樼栗罅发。蒲陶乱溃，若榴竞裂。甘至自零，芬芬酷烈。其园则有蒟蒻茱萸，瓜畴芋区。甘蔗辛姜，阳蓲阴敷。日往菲薇，月来扶疏。任土所丽，众献而储。 \n　　其沃瀛则有攒蒋丛蒲，绿菱红莲。杂以蕴藻，糅以苹蘩。总茎柅柅，裛叶蓁蓁。蕡实时味，王公羞焉。其中则有鸿俦鹄侣，振鹭鹈鹕。晨凫旦至，候雁衔芦。木落南翔，冰泮北徂。云飞水宿，哢吭清渠。其深则有白鼋命鳖，玄獭上祭。鳣鲔鳟鲂，鮷鳢鲨鲿。差鳞次色，锦质报章。跃涛戏濑，中流相忘。于是乎金城石郭，兼帀中区。既丽且崇，实号成都。辟二九之通门，画方轨之广涂。营新宫于爽垲，拟承明而起庐。结阳城之延阁，飞观榭乎云中。开高轩以临山，列绮窗而瞰江。内则议殿爵堂，武义虎威。宣化之闼，崇礼之闱。华阙双邈，重门洞开。金铺交映，玉题相晖。外则轨躅八达，里闬对出。比屋连甍，千庑万室。亦有甲第，当衢向术。坛宇显敞，高门纳驷。庭扣钟磬，堂抚琴瑟。匪葛匪姜，畴能是恤？ \n　　亚以少城，接乎其西。市廛所会，万商之渊。列隧百重，罗肆巨千。贿货山积，纤丽星繁。都人士女，袨服靓妆。贾贸墆鬻，舛错纵横。异物崛诡，奇于八方。布有橦华，麫有桄榔。邛杖传节于大夏之邑，蒟酱流味于番禺之乡。舆辇杂沓，冠带混并。累毂叠迹，叛衍相倾。喧哗鼎沸，则哤聒宇宙；嚣尘张天，则埃壒曜灵。阛阓之里，伎巧之家。百室离房，机杼相和。贝锦斐成，濯色江波。黄润比筒，籯金所过。 \n　　侈侈隆富，卓郑埒名。公擅山川，货殖私庭。藏镪巨万，鈲摫兼呈。亦以财雄，翕习边城。三蜀之豪，时来时往。养交都邑，结俦附党。剧谈戏论，扼腕抵掌。出则连骑，归从百两。若其旧俗，终冬始春。吉日良辰，置酒高堂，以御嘉宾。金罍中坐，肴烟四陈。觞以清醥，鲜以紫鳞。羽爵执竞，丝竹乃发。巴姬弹弦，汉女击节。起西音于促柱，歌江上之飉厉。纡长袖而屡舞，翩跹跹以裔裔。合樽促席，引满相罚。乐饮今夕，一醉累月。 \n　　若夫王孙之属，郤公之伦。从禽于外，巷无居人。并乘骥子，俱服鱼文。玄黄异校，结驷缤纷。西逾金堤，东越玉津。朔别期晦，匪日匪旬。蹴蹈蒙笼，涉寥廓。鹰犬倏眒，罻罗络幕。毛群陆离，羽族纷泊。翕响挥霍，中网林薄。屠麖麋，翦旄麈。带文蛇，跨雕虎。志未骋，时欲晚。追轻翼，赴绝远。出彭门之阙，驰九折之阪。经三峡之峥嵘，蹑五屼之蹇浐。戟食铁之兽，射噬毒之鹿。皛貙氓于葽草，弹言鸟于森木。拔象齿，戾犀角。鸟铩翮，兽废足。 \n　　殆而朅来相与，第如滇池，集于江洲。试水客，舣轻舟。娉江婓，与神游。罨翡翠，钓鰋鮋。下高鹄，出潜虬。吹洞箫，发棹讴。感鱘鱼，动阳侯。腾波沸涌，珠贝汜浮。若云汉含星，而光耀洪流。将飨獠者，张帟幕，会平原。酌清酤，割芳鲜。饮御酣，宾旅旋。车马雷骇，轰轰阗阗。若风流雨散，漫乎数百里间。斯盖宅土之所安乐，观听之所踊跃也。焉独三川，为世朝市？ \n　　若乃卓荦奇谲，倜傥罔已。一经神怪，一纬人理。远则岷山之精，上为井络。天帝运期而会昌，景福肸飨而兴作。碧出苌弘之血，鸟生杜宇之魄。妄变化而非常，羌见伟于畴昔。近则江汉炳灵，世载其英。蔚若相如，皭若君平。王褒韡晔而秀发，杨雄含章而挺生。幽思绚道德，摛藻掞天庭。考四海而为儁，当中叶而擅名。是故游谈者以为誉，造作者以为程也。至乎临谷为塞，因山为障。峻岨塍埒长城，豁险吞若巨防。一人守隘，万夫莫向。公孙跃马而称帝，刘宗下辇而自王。由此言之，天下孰尚？故虽兼诸夏之富有，犹未若兹都之无量也。 "},
{"id": 1270, "title": "喜见外弟又言别", "dynasty": "唐代", "author": "李益", "content": "\n十年离乱后，长大一相逢。\n问姓惊初见，称名忆旧容。\n别来沧海事，语罢暮天钟。\n明日巴陵道，秋山又几重。\n"},
{"id": 1271, "title": "山房春事二首", "dynasty": "唐代", "author": "岑参", "content": "风恬日暖荡春光，戏蝶游蜂乱入房。\n数枝门柳低衣桁，一片山花落笔床。\n梁园日暮乱飞鸦，极目萧条三两家。\n庭树不知人去尽，春来还发旧时花。"},
{"id": 1272, "title": "渌水曲", "dynasty": "唐代", "author": "李白", "content": "\n渌水明秋月，南湖采白蘋。\n荷花娇欲语，愁杀荡舟人。\n"},
{"id": 1273, "title": "凉州词三首·其三", "dynasty": "唐代", "author": "张籍", "content": "\n凤林关里水东流，白草黄榆六十秋。\n边将皆承主恩泽，无人解道取凉州。\n"},
{"id": 1274, "title": "六月二十日夜渡海", "dynasty": "宋代", "author": "苏轼", "content": "\n参横斗转欲三更，苦雨终风也解晴。\n云散月明谁点缀？天容海色本澄清。\n空余鲁叟乘桴意，粗识轩辕奏乐声。\n九死南荒吾不恨，兹游奇绝冠平生。\n"},
{"id": 1275, "title": "赠秀才入军·其十四", "dynasty": "魏晋", "author": "嵇康", "content": "\n息徒兰圃，秣马华山。\n流磻平皋，垂纶长川。\n目送归鸿，手挥五弦。\n俯仰自得，游心太玄。\n嘉彼钓叟，得鱼忘筌。\n郢人逝矣，谁与尽言？\n"},
{"id": 1276, "title": "卜算子·十载仰高明", "dynasty": "宋代", "author": "赵长卿", "content": "\n十载仰高明，一见心相许。来日孤舟西水门，风饱征帆腹。 \n后夜起相思，明月清江曲。若见秋风寒雁来，能寄音书否。\n"},
{"id": 1277, "title": "忆秦娥·咏桐", "dynasty": "宋代", "author": "李清照", "content": "\n临高阁，乱山平野烟光薄。烟光薄，栖鸦归后，暮天闻角。\n断香残酒情怀恶，西风催衬梧桐落。梧桐落，又还秋色，又还寂寞。\n"},
{"id": 1278, "title": "江村即事", "dynasty": "唐代", "author": "司空曙", "content": "\n钓罢归来不系船，江村月落正堪眠。 \n纵然一夜风吹去，只在芦花浅水边。 \n\n"},
{"id": 1279, "title": "塞下曲六首", "dynasty": "唐代", "author": "李白", "content": "五月天山雪，无花只有寒。\n笛中闻折柳，春色未曾看。\n晓战随金鼓，宵眠抱玉鞍。\n愿将腰下剑，直为斩楼兰。\n天兵下北荒，胡马欲南饮。\n横戈从百战，直为衔恩甚。\n握雪海上餐，拂沙陇头寝。\n何当破月氏，然后方高枕。\n骏马似风飙，鸣鞭出渭桥。\n弯弓辞汉月，插羽破天骄。\n阵解星芒尽，营空海雾消。\n功成画麟阁，独有霍嫖姚。\n白马黄金塞，云砂绕梦思。\n那堪愁苦节，远忆边城儿。\n萤飞秋窗满，月度霜闺迟。\n摧残梧桐叶，萧飒沙棠枝。\n无时独不见，流泪空自知。\n塞虏乘秋下，天兵出汉家。\n将军分虎竹，战士卧龙沙。\n边月随弓影，胡霜拂剑花。\n玉关殊未入，少妇莫长嗟。\n烽火动沙漠，连照甘泉云。\n汉皇按剑起，还召李将军。\n兵气天上合，鼓声陇底闻。\n横行负勇气，一战净妖氛。"},
{"id": 1280, "title": "国风·邶风·凯风", "dynasty": "先秦", "author": "佚名", "content": "\n凯风自南，吹彼棘心。棘心夭夭，母氏劬劳。\n凯风自南，吹彼棘薪。母氏圣善，我无令人。\n爰有寒泉？在浚之下。有子七人，母氏劳苦。\n睍睆黄鸟，载好其音。有子七人，莫慰母心。\n"},
{"id": 1281, "title": "南乡子·细雨湿流光", "dynasty": "五代", "author": "冯延巳", "content": "\n细雨湿流光，芳草年年与恨长。烟锁凤楼无限事，茫茫。鸾镜鸳衾两断肠。\n魂梦任悠扬，睡起杨花满绣床。薄悻不来门半掩，斜阳。负你残春泪几行。\n"},
{"id": 1282, "title": "周亚夫军细柳", "dynasty": "两汉", "author": "司马迁", "content": "　　文帝之后六年，匈奴大入边。乃以宗正刘礼为将军，军霸上；祝兹侯徐厉为将军，军棘门；以河内守亚夫为将军，军细柳，以备胡。\n　　上自劳军。至霸上及棘门军，直驰入，将以下骑送迎。已而之细柳军，军士吏被甲，锐兵刃，彀弓弩，持满。天子先驱至，不得入。先驱曰：“天子且至！”军门都尉曰：“将军令曰：‘军中闻将军令，不闻天子之诏。’”居无何，上至，又不得入。于是上乃使使持节诏将军：“吾欲入劳军。”亚夫乃传言开壁门。壁门士吏谓从属车骑曰：“将军约，军中不得驱驰。”于是天子乃按辔徐行。至营，将军亚夫持兵揖曰：“介胄之士不拜，请以军礼见。”天子为动，改容式车，使人称谢：“皇帝敬劳将军。”成礼而去。\n　　既出军门，群臣皆惊。文帝曰：“嗟呼，此真将军矣！曩者霸上、棘门军，若儿戏耳，其将固可袭而虏也。至于亚夫，可得而犯邪？”称善者久之。"},
{"id": 1283, "title": "杂说一·龙说", "dynasty": "唐代", "author": "韩愈", "content": "　　龙嘘气成云，云固弗灵于龙也。然龙乘是气，茫洋穷乎玄间，薄日月，伏光景，感震电，神变化，水下土，汩陵谷，云亦灵怪矣哉!\n　　云，龙之所能使为灵也；若龙之灵，则非云之所能使为灵也。然龙弗得云，无以神其灵矣。失其所凭依，信不可欤 ！\n　　异哉！其所凭依，乃其所自为也。《易》曰：“云从龙。”既曰：龙，云从之矣。 "},
{"id": 1284, "title": "鹊桥仙·华灯纵博", "dynasty": "宋代", "author": "陆游", "content": "\n华灯纵博，雕鞍驰射，谁记当年豪举。酒徒一半取封侯，独去作、江边渔父。\n轻舟八尺，低篷三扇，占断苹洲烟雨。镜湖元自属闲人，又何必、君恩赐与。\n"},
{"id": 1285, "title": "莲花", "dynasty": "唐代", "author": "温庭筠", "content": "\n绿塘摇滟接星津，轧轧兰桡入白蘋。\n应为洛神波上袜，至今莲蕊有香尘。\n"},
{"id": 1286, "title": "劳劳亭", "dynasty": "唐代", "author": "李白", "content": "\n天下伤心处，劳劳送客亭。\n春风知别苦，不遣柳条青。\n"},
{"id": 1287, "title": "拟行路难·其六", "dynasty": "南北朝", "author": "鲍照", "content": "\n对案不能食，拔剑击柱长叹息。\n丈夫生世会几时？安能蹀躞垂羽翼！\n弃置罢官去，还家自休息。\n朝出与亲辞，暮还在亲侧。\n弄儿床前戏，看妇机中织。\n自古圣贤尽贫贱，何况我辈孤且直！\n"},
{"id": 1288, "title": "秋日", "dynasty": "宋代", "author": "程颢", "content": "闲来无事不从容，睡觉东窗日已红。\n万物静观皆自得，四时佳兴与人同。\n道通天地有形外，思入风云变态中。\n富贵不淫贫贱乐，男儿到此是豪雄。"},
{"id": 1289, "title": "春雨", "dynasty": "唐代", "author": "徐凝", "content": "\n花时闷见联绵雨，云入人家水毁堤。 \n昨日春风源上路，可怜红锦枉抛泥。\n"},
{"id": 1290, "title": "京都元夕", "dynasty": "金朝", "author": "元好问", "content": "\n袨服华妆着处逢，六街灯火闹儿童。\n长衫我亦何为者，也在游人笑语中。\n"},
{"id": 1291, "title": "秋日", "dynasty": "宋代", "author": "程颢", "content": "闲来无事不从容，睡觉东窗日已红。\n万物静观皆自得，四时佳兴与人同。\n道通天地有形外，思入风云变态中。\n富贵不淫贫贱乐，男儿到此是豪雄。"},
{"id": 1292, "title": "点绛唇·丁未冬过吴松作", "dynasty": "宋代", "author": "姜夔", "content": "\n燕雁无心，太湖西畔随云去。数峰清苦。商略黄昏雨。 \n第四桥边，拟共天随住。今何许。凭阑怀古。残柳参差舞。\n"},
{"id": 1293, "title": "菩萨蛮·绿芜墙绕青苔院", "dynasty": "宋代", "author": "陈克", "content": "\n绿芜墙绕青苔院，中庭日淡芭蕉卷。蝴蝶上阶飞，烘帘自在垂。\n玉钩双语燕，宝甃杨花转。几处簸钱声，绿窗春睡轻。\n"},
{"id": 1294, "title": "江城子·前瞻马耳九仙山", "dynasty": "宋代", "author": "苏轼", "content": "\n前瞻马耳九仙山。碧连天。晚云间。城上高台，真个是超然。莫使匆匆云雨散，今夜里，月婵娟。\n小溪鸥鹭静联拳。去翩翩。点轻烟。人事凄凉，回首便他年。莫忘使君歌笑处，垂柳下，矮槐前。\n"},
{"id": 1295, "title": "梅花", "dynasty": "唐代", "author": "罗邺", "content": "\n繁如瑞雪压枝开，越岭吴溪免用栽。\n却是五侯家未识，春风不放过江来。\n"},
{"id": 1296, "title": "后宫词", "dynasty": "唐代", "author": "白居易", "content": "\n泪湿罗巾梦不成，夜深前殿按歌声。 \n红颜未老恩先断，斜倚薰笼坐到明。\n"},
{"id": 1297, "title": "田园乐七首·其六 / 闲居", "dynasty": "唐代", "author": "王维", "content": "\n桃红复含宿雨，柳绿更带朝烟。\n花落家童未扫，莺啼山客犹眠。\n"},
{"id": 1298, "title": "采桑子·何人解赏西湖好", "dynasty": "宋代", "author": "欧阳修", "content": "\n何人解赏西湖好，佳景无时。飞盖相追。贪向花间醉玉卮。\n谁知闲凭阑干处，芳草斜晖。水远烟微。一点沧洲白鹭飞。\n"},
{"id": 1299, "title": "江楼旧感 / 江楼感旧", "dynasty": "唐代", "author": "赵嘏", "content": "\n独上江楼思渺然，月光如水水如天。\n同来望月人何处？风景依稀似去年。\n"},
{"id": 1300, "title": "卖痴呆词", "dynasty": "宋代", "author": "范成大", "content": "\n除夕更阑人不睡，厌禳钝滞迎新岁；\n小儿呼叫走长街，云有痴呆召人买。\n二物于人谁独无？就中吴侬仍有余；\n巷南巷北卖不得，相逢大笑相揶揄。\n栎翁块坐重帘下，独要买添令问价。\n儿云翁买不须钱，奉赊痴呆千百年。\n"},
{"id": 1301, "title": "女冠子·四月十七", "dynasty": "唐代", "author": "韦庄", "content": "\n四月十七，正是去年今日，别君时。忍泪佯低面，含羞半敛眉。\n不知魂已断，空有梦相随。除却天边月，没人知。\n"},
{"id": 1302, "title": "忆王孙·春词", "dynasty": "宋代", "author": "李重元", "content": "\n萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。 \n\n"},
{"id": 1303, "title": "有所思", "dynasty": "两汉", "author": "佚名", "content": "\n有所思，乃在大海南。\n何用问遗君，双珠玳瑁簪。\n用玉绍缭之。\n闻君有他心，拉杂摧烧之。\n摧烧之，当风扬其灰！\n从今以往，勿复相思，相思与君绝！\n鸡鸣狗吠，兄嫂当知之。\n妃呼狶！\n秋风肃肃晨风飔，东方须臾高知之！\n"},
{"id": 1304, "title": "摊破浣溪沙·手卷真珠上玉钩", "dynasty": "五代", "author": "李璟", "content": "\n手卷真珠上玉钩，依前春恨锁重楼。风里落花谁是主？思悠悠。\n青鸟不传云外信，丁香空结雨中愁。回首绿波三楚暮，接天流。\n"},
{"id": 1305, "title": "生查子·重叶梅", "dynasty": "宋代", "author": "辛弃疾", "content": "\n百花头上开，冰雪寒中见。霜月定相知，先识春风面。 \n主人情意深，不管江妃怨。折我最繁枝，还许冰壶荐。\n"},
{"id": 1306, "title": "赤壁歌送别", "dynasty": "唐代", "author": "李白", "content": "\n二龙争战决雌雄，赤壁楼船扫地空。\n烈火张天照云海，周瑜于此破曹公。\n君去沧江望澄碧，鲸鲵唐突留馀迹。\n一一书来报故人，我欲因之壮心魄。\n"},
{"id": 1307, "title": "梅花", "dynasty": "唐代", "author": "李煜", "content": "\n殷勤移植地，曲槛小栏边。共约重芳日，还忧不盛妍。 \n阻风开步障，乘月溉寒泉。谁料花前后，蛾眉却不全。 \n失却烟花主，东君自不知。清香更何用，犹发去年枝。\n"},
{"id": 1308, "title": "漫感", "dynasty": "清代", "author": "龚自珍", "content": "\n绝域从军计惘然，东南幽恨满词笺。\n一箫一剑平生意，负尽狂名十五年。\n"},
{"id": 1309, "title": "北陂杏花", "dynasty": "宋代", "author": "王安石", "content": "\n一陂春水绕花身，花影妖娆各占春。\n纵被春风吹作雪，绝胜南陌碾成尘。\n"},
{"id": 1310, "title": "四时", "dynasty": "魏晋", "author": "陶渊明", "content": "\n春水满四泽，夏云多奇峰。\n秋月扬明晖，冬岭秀寒松。\n"},
{"id": 1311, "title": "春日", "dynasty": "宋代", "author": "晁冲之", "content": "\n阴阴溪曲绿交加，小雨翻萍上浅沙。\n鹅鸭不知春去尽，争随流水趁桃花。\n"},
{"id": 1312, "title": "江神子·恨别", "dynasty": "宋代", "author": "苏轼", "content": "天涯流落思无穷。既相逢。却匆匆。摧手佳人，和泪折残红。为问东风余几许，春纵在，与谁同。\n隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。(版本一)\n天涯流落思无穷！既相逢，却匆匆。携手佳人，和泪折残红。为问东风余几许？春纵在，与谁同！\n隋堤三月水溶溶。背归鸿，去吴中。回首彭城，清泗与淮通。欲寄相思千点泪，流不到，楚江东。(版本二)"},
{"id": 1313, "title": "浣溪沙·湖上西风急暮蝉", "dynasty": "宋代", "author": "晏殊", "content": "\n湖上西风急暮蝉。夜来清露湿红莲。少留归骑促歌筵。 \n为别莫辞金盏酒。入朝须近玉炉烟。不知重会是何年。\n"},
{"id": 1314, "title": "题秋江独钓图", "dynasty": "清代", "author": "王士祯", "content": "\n一蓑一笠一扁舟，一丈丝纶一寸钩。\n一曲高歌一樽酒，一人独钓一江秋。\n"},
{"id": 1315, "title": "放言五首·其一", "dynasty": "唐代", "author": "白居易", "content": "\n朝真暮伪何人辨，古往今来底事无。\n但爱臧生能诈圣，可知宁子解佯愚。\n草萤有耀终非火，荷露虽团岂是珠。\n不取燔柴兼照乘，可怜光彩亦何殊。\n"},
{"id": 1316, "title": "蝶恋花·满地霜华浓似雪", "dynasty": "清代", "author": "王国维", "content": "\n满地霜华浓似雪。人语西风，瘦马嘶残月。一曲阳关浑未彻。车声渐共歌声咽。\n换尽天涯芳草色。陌上深深，依旧年时辙。自是浮生无可说。人间第一耽离别。\n"},
{"id": 1317, "title": "黄海舟中日人索句并见日俄战争地图", "dynasty": "清代", "author": "秋瑾", "content": "万里乘风去复来，只身东海挟春雷。\n忍看图画移颜色，肯使江山付劫灰。\n浊酒不销忧国泪，救时应仗出群才。\n拼将十万头颅血，须把乾坤力挽回。"},
{"id": 1318, "title": "草书屏风", "dynasty": "唐代", "author": "韩偓", "content": "\n何处一屏风，分明怀素踪。虽多尘色染，犹见墨痕浓。 \n怪石奔秋涧，寒藤挂古松。若教临水畔，字字恐成龙。\n"},
{"id": 1319, "title": "新安吏", "dynasty": "唐代", "author": "杜甫", "content": "\n客行新安道，喧呼闻点兵。\n借问新安吏：“县小更无丁？”\n“府帖昨夜下，次选中男行。”\n“中男绝短小，何以守王城？”\n肥男有母送，瘦男独伶俜。\n白水暮东流，青山犹哭声。\n“莫自使眼枯，收汝泪纵横。\n眼枯即见骨，天地终无情！\n我军取相州，日夕望其平。\n岂意贼难料，归军星散营。\n就粮近故垒，练卒依旧京。\n掘壕不到水，牧马役亦轻。\n况乃王师顺，抚养甚分明。\n送行勿泣血，仆射如父兄。”\n"},
{"id": 1320, "title": "书愤二首", "dynasty": "宋代", "author": "陆游", "content": "白发萧萧卧泽中，只凭天地鉴孤忠。\n厄穷苏武餐毡久，忧愤张巡嚼齿空。\n细雨春芜上林苑，颓垣夜月洛阳宫。\n壮心未与年俱老，死去犹能作鬼雄。\n镜里流年两鬓残，寸心自许尚如丹。\n衰迟罢试戎衣窄，悲愤犹争宝剑寒。\n远戍十年临的博，壮图万里战皋兰。\n关河自古无穷事，谁料如今袖手看。"},
{"id": 1321, "title": "书愤二首", "dynasty": "宋代", "author": "陆游", "content": "白发萧萧卧泽中，只凭天地鉴孤忠。\n厄穷苏武餐毡久，忧愤张巡嚼齿空。\n细雨春芜上林苑，颓垣夜月洛阳宫。\n壮心未与年俱老，死去犹能作鬼雄。\n镜里流年两鬓残，寸心自许尚如丹。\n衰迟罢试戎衣窄，悲愤犹争宝剑寒。\n远戍十年临的博，壮图万里战皋兰。\n关河自古无穷事，谁料如今袖手看。"},
{"id": 1322, "title": "蝶恋花·上巳召亲族", "dynasty": "宋代", "author": "李清照", "content": "\n永夜恹恹欢意少。空梦长安，认取长安道。为报今年春色好，花光月影宜相照。\n随意杯盘虽草草。酒美梅酸，恰称人怀抱。醉里插花花莫笑，可怜春似人将老。\n"},
{"id": 1323, "title": "蝶恋花", "dynasty": "宋代", "author": "晏殊", "content": "\n梨叶疏红蝉韵歇。银汉风高，玉管声凄切。枕簟乍凉铜漏咽。谁教社燕轻离别。\n\n\n草际蛩吟珠露结。宿酒醒来，不记归时节。多少衷肠犹未说。朱帘一夜朦胧月。\n"},
{"id": 1324, "title": "杨柳枝词", "dynasty": "唐代", "author": "白居易", "content": "\n一树春风千万枝，嫩于金色软于丝。 \n永丰西角荒园里，尽日无人属阿谁？\n"},
{"id": 1325, "title": "元夕无月", "dynasty": "清代", "author": "丘逢甲", "content": "满城灯市荡春烟，宝月沉沉隔海天。\n看到六鳌仙有泪，神山沦没已三年！\n三年此夕月无光，明月多应在故乡。\n欲向海天寻月去，五更飞梦渡鲲洋。"},
{"id": 1326, "title": "水龙吟·过南剑双溪楼", "dynasty": "宋代", "author": "辛弃疾", "content": "\n举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。\n峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？\n"},
{"id": 1327, "title": "子夜吴歌·春歌", "dynasty": "唐代", "author": "李白", "content": "\n秦地罗敷女，采桑绿水边。\n素手青条上，红妆白日鲜。\n蚕饥妾欲去，五马莫留连。\n"},
{"id": 1328, "title": "送柴侍御", "dynasty": "唐代", "author": "王昌龄", "content": "\n沅水通波接武冈，送君不觉有离伤。\n青山一道同云雨，明月何曾是两乡。\n"},
{"id": 1329, "title": "酌酒与裴迪", "dynasty": "唐代", "author": "王维", "content": "\n酌酒与君君自宽，人情翻覆似波澜。\n白首相知犹按剑，朱门先达笑弹冠。\n草色全经细雨湿，花枝欲动春风寒。\n世事浮云何足问，不如高卧且加餐。\n"},
{"id": 1330, "title": "书", "dynasty": "唐代", "author": "李峤", "content": "\n削简龙文见，临池鸟迹舒。\n河图八卦出，洛范九畴初。\n垂露春光满，崩云骨气馀。\n请君看入木，一寸乃非虚。\n"},
{"id": 1331, "title": "木兰花慢·可怜今夕月", "dynasty": "宋代", "author": "辛弃疾", "content": "可怜今夕月，向何处，去悠悠？是别有人间，那边才见，光影东头？是天外。空汗漫，但长风浩浩送中秋？飞镜无根谁系？姮娥不嫁谁留？\n谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？ "},
{"id": 1332, "title": "定风波·自春来", "dynasty": "宋代", "author": "柳永", "content": "\n自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。\n早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我，免使年少，光阴虚过。\n"},
{"id": 1333, "title": "乐游原", "dynasty": "唐代", "author": "李商隐", "content": "\n万树鸣蝉隔岸虹，乐游原上有西风。 \n羲和自趁虞泉宿，不放斜阳更向东。\n"},
{"id": 1334, "title": "溪居", "dynasty": "唐代", "author": "柳宗元", "content": "\n久为簪组累，幸此南夷谪。\n闲依农圃邻，偶似山林客。 \n晓耕翻露草，夜榜响溪石。\n来往不逢人，长歌楚天碧。\n"},
{"id": 1335, "title": "饮湖上初晴后雨二首·其一", "dynasty": "宋代", "author": "苏轼", "content": "\n朝曦迎客艳重冈，晚雨留人入醉乡。\n此意自佳君不会，一杯当属水仙王。\n"},
{"id": 1336, "title": "承宫樵薪苦学", "dynasty": "先秦", "author": "佚名", "content": "\n　　承宫，琅邪姑幕人。少孤，年八岁，为人牧猪。乡里徐子盛明《春秋》经，授诸生数百人。宫过其庐下，见诸生讲诵，好之，因忘其猪而听经。猪主怪其不还，寻之。见而欲笞之。门下生共禁，乃止，因留宫门下。樵薪执苦，数十年间，遂通其经。\n"},
{"id": 1337, "title": "临湖亭", "dynasty": "唐代", "author": "王维", "content": "\n轻舸迎上客，悠悠湖上来。\n当轩对尊酒，四面芙蓉开。(一作 对樽酒)\n"},
{"id": 1338, "title": "赐萧瑀", "dynasty": "唐代", "author": "李世民", "content": "\n疾风知劲草，板荡识诚臣。\n勇夫安识义，智者必怀仁。\n"},
{"id": 1339, "title": "州桥", "dynasty": "宋代", "author": "范成大", "content": "州桥南北是天街，父老年年等驾回。\n忍泪失声询使者，\"几时真有六军来？\" "},
{"id": 1340, "title": "感遇·江南有丹橘", "dynasty": "唐代", "author": "张九龄", "content": "\n江南有丹橘，经冬犹绿林。\n岂伊地气暖？自有岁寒心。\n可以荐嘉客，奈何阻重深。\n运命惟所遇，循环不可寻。\n徒言树桃李，此木岂无阴？\n"},
{"id": 1341, "title": "戏答元珍", "dynasty": "宋代", "author": "欧阳修", "content": "春风疑不到天涯，二月山城未见花。\n残雪压枝犹有桔，冻雷惊笋欲抽芽。\n夜闻归雁生乡思，病入新年感物华。\n曾是洛阳花下客，野芳虽晚不须嗟。"},
{"id": 1342, "title": "洞仙歌·冰肌玉骨", "dynasty": "宋代", "author": "苏轼", "content": "冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。\n起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。"},
{"id": 1343, "title": "述国亡诗", "dynasty": "五代", "author": "花蕊夫人", "content": "\n君王城上竖降旗，妾在深宫那得知？\n十四万人齐解甲，更无一个是男儿！\n"},
{"id": 1344, "title": "咏雨", "dynasty": "唐代", "author": "李世民", "content": "\n罩云飘远岫，喷雨泛长河。\n低飞昏岭腹，斜足洒岩阿。\n泫丛珠缔叶，起溜镜图波。\n濛柳添丝密，含吹织空罗。\n"},
{"id": 1345, "title": "墨子怒耕柱子", "dynasty": "先秦", "author": "墨子及弟子 撰", "content": "　　墨子怒耕柱子。耕柱子曰：“我无愈于人乎？”墨子曰：“我将上太行，以骥与牛驾，子将谁策？”耕柱子曰：“将策骥也。”墨子曰：“何故策骥也？”耕柱子曰 ：“骥足以策。” 墨子曰：“我亦以子为足以策，故怒之。”耕柱子悟。"},
{"id": 1346, "title": "暗香·旧时月色", "dynasty": "宋代", "author": "姜夔", "content": "旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。\n江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？"},
{"id": 1347, "title": "行香子·过七里濑", "dynasty": "宋代", "author": "苏轼", "content": "\n一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。\n重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。\n"},
{"id": 1348, "title": "破阵子·燕子欲归时节", "dynasty": "宋代", "author": "晏殊", "content": "\n燕子欲归时节，高楼昨夜西风。求得人间成小会，试把金尊傍菊丛。歌长粉面红。\n斜日更穿帘幕，微凉渐入梧桐。多少襟情言不尽，写向蛮笺曲调中。此情千万重。\n"},
{"id": 1349, "title": "忆江南·春去也", "dynasty": "唐代", "author": "刘禹锡", "content": "\n春去也，多谢洛城人。弱柳从风疑举袂，丛兰裛露似沾巾。独坐亦含嚬。\n春去也，共惜艳阳年。犹有桃花流水上，无辞竹叶醉尊前。惟待见青天。\n"},
{"id": 1350, "title": "行路难", "dynasty": "南北朝", "author": "释宝月", "content": "\n君不见孤雁关外发，酸嘶度扬越。\n空城客子心肠断，幽闺思妇气欲绝。\n凝霜夜下拂罗衣，浮云中断开明月。\n夜夜遥遥徒相思，年年望望情不歇。\n寄我匣中青铜镜，倩人为君除白发。\n行路难，行路难，夜闻南城汉使度，使我流泪忆长安！\n"},
{"id": 1351, "title": "赠邻女 / 寄李亿员外", "dynasty": "唐代", "author": "鱼玄机", "content": "\n羞日遮罗袖，愁春懒起妆。\n易求无价宝，难得有心郎。\n枕上潜垂泪，花间暗断肠。\n自能窥宋玉，何必恨王昌？\n"},
{"id": 1352, "title": "叹花 / 怅诗", "dynasty": "唐代", "author": "杜牧", "content": "\n自是寻春去校迟，不须惆怅怨芳时。 \n狂风落尽深红色，绿叶成阴子满枝。\n"},
{"id": 1353, "title": "长干行二首", "dynasty": "唐代", "author": "李白", "content": "妾发初覆额，折花门前剧。\n郎骑竹马来，绕床弄青梅。\n同居长干里，两小无嫌猜，\n十四为君妇，羞颜未尝开。\n低头向暗壁，千唤不一回。\n十五始展眉，愿同尘与灰。\n常存抱柱信，岂上望夫台。\n十六君远行，瞿塘滟滪堆。\n五月不可触，猿声天上哀。\n门前迟行迹，一一生绿苔。\n苔深不能扫，落叶秋风早。\n八月胡蝶来，双飞西园草。\n感此伤妾心，坐愁红颜老。\n早晚下三巴，预将书报家。\n相迎不道远，直至长风沙。\n忆妾深闺里，烟尘不曾识。\n嫁与长干人，沙头候风色。\n五月南风兴，思君下巴陵。\n八月西风起，想君发扬子。\n去来悲如何，见少离别多。\n湘潭几日到，妾梦越风波。\n昨夜狂风度，吹折江头树。\n淼淼暗无边，行人在何处。\n好乘浮云骢，佳期兰渚东。\n鸳鸯绿蒲上，翡翠锦屏中。\n自怜十五余，颜色桃花红。\n那作商人妇，愁水复愁风。"},
{"id": 1354, "title": "蝶恋花·早行", "dynasty": "宋代", "author": "周邦彦", "content": "\n月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。\n执手霜风吹鬓影。去意徊徨，别语愁难听。楼上阑干横斗柄，露寒人远鸡相应。\n"},
{"id": 1355, "title": "瑶池", "dynasty": "唐代", "author": "李商隐", "content": "\n瑶池阿母绮窗开，黄竹歌声动地哀。 \n八骏日行三万里，穆王何事不重来。\n"},
{"id": 1356, "title": "落花", "dynasty": "唐代", "author": "李商隐", "content": "\n高阁客竟去，小园花乱飞。参差连曲陌，迢递送斜晖。 \n肠断未忍扫，眼穿仍欲归。芳心向春尽，所得是沾衣。\n"},
{"id": 1357, "title": "为薛台悼亡", "dynasty": "唐代", "author": "白居易", "content": "\n半死梧桐老病身，重泉一念一伤神。 \n手携稚子夜归院，月冷空房不见人。\n"},
{"id": 1358, "title": "从军行", "dynasty": "唐代", "author": "陈羽", "content": "\n海畔风吹冻泥裂，枯桐叶落枝梢折。 \n横笛闻声不见人，红旗直上天山雪。\n"},
{"id": 1359, "title": "听蜀僧濬弹琴 / 听蜀僧浚弹琴", "dynasty": "唐代", "author": "李白", "content": "\n蜀僧抱绿绮，西下峨眉峰。\n为我一挥手，如听万壑松。 \n客心洗流水，余响入霜钟。\n不觉碧山暮，秋云暗几重。\n"},
{"id": 1360, "title": "秋登兰山寄张五 / 九月九日岘山寄张子容", "dynasty": "唐代", "author": "孟浩然", "content": "\n北山白云里，隐者自怡悦。\n相望试登高，心随雁飞灭。(试 一作 始)\n愁因薄暮起，兴是清秋发。\n时见归村人，沙行渡头歇。\n天边树若荠，江畔洲如月。\n何当载酒来，共醉重阳节。\n"},
{"id": 1361, "title": "简兮", "dynasty": "先秦", "author": "佚名", "content": "\n简兮简兮，方将万舞。日之方中，在前上处。\n硕人俣俣，公庭万舞。有力如虎，执辔如组。\n左手执龠，右手秉翟。赫如渥赭，公言锡爵。\n山有榛，隰有苓。云谁之思？西方美人。彼美人兮，西方之人兮。\n"},
{"id": 1362, "title": "马诗二十三首·其四", "dynasty": "唐代", "author": "李贺", "content": "\n此马非凡马，房星本是星。\n向前敲瘦骨，犹自带铜声。\n"},
{"id": 1363, "title": "一剪梅·堆枕乌云堕翠翘", "dynasty": "宋代", "author": "蔡伸", "content": "\n堆枕乌云堕翠翘。午梦惊回，满眼春娇。嬛嬛一袅楚宫腰。那更春来，玉减香消。\n柳下朱门傍小桥。几度红窗，误认鸣镳。断肠风月可怜宵。忍使恹恹，两处无聊。\n"},
{"id": 1364, "title": "春望", "dynasty": "唐代", "author": "羊士谔", "content": "\n莫问华簪发已斑，归心满目是青山。\n\n\n独上层城倚危槛，柳营春尽马嘶闲。\n"},
{"id": 1365, "title": "老将行", "dynasty": "唐代", "author": "王维", "content": "\n少年十五二十时，步行夺得胡马骑。\n射杀山中白额虎，肯数邺下黄须儿！\n一身转战三千里，一剑曾当百万师。\n汉兵奋迅如霹雳，虏骑崩腾畏蒺藜。\n卫青不败由天幸，李广无功缘数奇。\n自从弃置便衰朽，世事蹉跎成白首。\n昔时飞箭无全目，今日垂杨生左肘。\n路旁时卖故侯瓜，门前学种先生柳。\n苍茫古木连穷巷，寥落寒山对虚牖。\n誓令疏勒出飞泉，不似颍川空使酒。\n贺兰山下阵如云，羽檄交驰日夕闻。\n节使三河募年少，诏书五道出将军。\n试拂铁衣如雪色，聊持宝剑动星文。\n愿得燕弓射大将，耻令越甲鸣吾君。\n莫嫌旧日云中守，犹堪一战取功勋。\n"},
{"id": 1366, "title": "玉树后庭花", "dynasty": "南北朝", "author": "陈叔宝", "content": "\n丽宇芳林对高阁，新装艳质本倾城。\n映户凝娇乍不进，出帷含态笑相迎。\n妖姬脸似花含露，玉树流光照后庭。\n花开花落不长久，落红满地归寂中。\n"},
{"id": 1367, "title": "江南春·波渺渺", "dynasty": "宋代", "author": "寇准", "content": "\n波渺渺，柳依依。孤村芳草远，斜日杏花飞。江南春尽离肠断，苹满汀洲人未归。\n"},
{"id": 1368, "title": "正月二十日与潘郭二生出郊寻春忽记去年是日同至女王城作诗乃和前韵", "dynasty": "宋代", "author": "苏轼", "content": "\n东风未肯入东门，走马还寻去岁村。\n人似秋鸿来有信，事如春梦了无痕。\n江城白酒三杯酽，野老苍颜一笑温。\n已约年年为此会，故人不用赋《招魂》。\n"},
{"id": 1369, "title": "卜算子", "dynasty": "宋代", "author": "程垓", "content": "\n枕簟暑风消，帘幕秋风动。月到夜来愁处明，只照团衾凤。\n\n\n去意杳无凭，别语愁难送。一纸鱼笺枕底香，且做新来梦。\n"},
{"id": 1370, "title": "途中见杏花", "dynasty": "唐代", "author": "吴融", "content": "\n一枝红杏出墙头，墙外行人正独愁。\n长得看来犹有恨，可堪逢处更难留！\n林空色暝莺先到，春浅香寒蝶未游。\n更忆帝乡千万树，澹烟笼日暗神州。\n"},
{"id": 1371, "title": "读书", "dynasty": "唐代", "author": "柳宗元", "content": "\n幽沉谢世事，俯默窥唐虞。上下观古今，起伏千万途。\n\n\n遇欣或自笑，感戚亦以吁。缥帙各舒散，前后互相逾。\n\n\n瘴痾扰灵府，日与往昔殊。临文乍了了，彻卷兀若无。\n\n\n竟夕谁与言，但与竹素俱。倦极便倒卧，熟寐乃一苏。\n\n\n欠伸展肢体，吟咏心自愉。得意适其适，非愿为世儒。\n\n\n道尽即闭口，萧散捐囚拘。巧者为我拙，智者为我愚。\n\n\n书史足自悦，安用勤与劬。贵尔六尺躯，勿为名所驱。\n"},
{"id": 1372, "title": "国风·邶风·泉水", "dynasty": "先秦", "author": "佚名", "content": "\n毖彼泉水，亦流于淇。有怀于卫，靡日不思。娈彼诸姬，聊与之谋。\n出宿于泲，饮饯于祢，女子有行，远父母兄弟。问我诸姑，遂及伯姊。\n出宿于干，饮饯于言。载脂载舝，还车言迈。遄臻于卫，不瑕有害？\n我思肥泉，兹之永叹。思须与漕，我心悠悠。驾言出游，以写我忧。\n"},
{"id": 1373, "title": "虞美人·玉楼缥缈孤烟际", "dynasty": "宋代", "author": "欧阳澈", "content": "\n玉楼缥缈孤烟际。徒倚愁如醉。雁来人远暗消魂。帘卷一钩新月、怯黄昏。\n那人音信全无个。幽恨谁凭破。扑花蝴蝶若知人。为我一场清梦、去相亲。\n"},
{"id": 1374, "title": "鹧鸪天·小令尊前见玉箫", "dynasty": "宋代", "author": "晏几道", "content": "\n小令尊前见玉箫。银灯一曲太妖娆。歌中醉倒谁能恨，唱罢归来酒未消。 \n春悄悄，夜迢迢。碧云天共楚宫遥。梦魂惯得无拘检，又踏杨花过谢桥。\n"},
{"id": 1375, "title": "长城", "dynasty": "唐代", "author": "朱庆馀", "content": "\n秦帝防胡虏，关心倍可嗟。一人如有德，四海尽为家。\n\n\n往事乾坤在，荒基草木遮。至今徒者骨，犹自哭风沙。\n"},
{"id": 1376, "title": "惜牡丹花二首", "dynasty": "唐代", "author": "白居易", "content": "翰林院北厅花下作\n惆怅阶前红牡丹，晚来唯有两枝残。\n明朝风起应吹尽，夜惜衰红把火看。\n新昌窦给事宅南亭花下作\n寂寞萎红低向雨，离披破艳散随风。\n晴明落地犹惆怅，何况飘零泥土中。"},
{"id": 1377, "title": "登鹳雀楼", "dynasty": "唐代", "author": "畅当", "content": "\n迥临飞鸟上，高出世尘间。\n天势围平野，河流入断山。\n"},
{"id": 1378, "title": "宣城见杜鹃花 / 子规", "dynasty": "唐代", "author": "李白", "content": "\n蜀国曾闻子规鸟，宣城还见杜鹃花。 \n一叫一回肠一断，三春三月忆三巴。\n"},
{"id": 1379, "title": "采莲曲", "dynasty": "唐代", "author": "李白", "content": "\n若耶溪傍采莲女，笑隔荷花共人语。\n日照新妆水底明，风飘香袂空中举。\n岸上谁家游冶郎，三三五五映垂杨。\n紫骝嘶入落花去，见此踟蹰空断肠。\n"},
{"id": 1380, "title": "苛政猛于虎", "dynasty": "先秦", "author": "佚名", "content": "　　孔子过泰山侧 ，有妇人哭于墓者而哀，夫子式而听之，使子路问之，曰：“子之哭也，壹似重有忧者。”而曰：“然。昔者吾舅死于虎，吾夫又死焉，今吾子又死焉。”夫子曰：“何为不去也？”曰：“无苛政。”夫子曰：“小子识之：苛政猛于虎也。”\n　　出自《十三经注疏》本《礼记·檀弓下》。"},
{"id": 1381, "title": "塞鸿秋·浔阳即景", "dynasty": "元代", "author": "周德清", "content": "\n长江万里白如练，淮山数点青如淀。\n江帆几片疾如箭，山泉千尺飞如电。\n晚云都变露，新月初学扇。\n塞鸿一字来如线。\n"},
{"id": 1382, "title": "赠妓云英 / 嘲钟陵妓云英", "dynasty": "唐代", "author": "罗隐", "content": "钟陵醉别十余春，重见云英掌上身。\n我未成名卿未嫁，可能俱是不如人。"},
{"id": 1383, "title": "春雪", "dynasty": "唐代", "author": "刘方平", "content": "\n飞雪带春风，徘徊乱绕空。\n君看似花处，偏在洛城中。\n"},
{"id": 1384, "title": "清平乐·题上卢桥", "dynasty": "宋代", "author": "辛弃疾", "content": "\n清溪奔快。不管青山碍。千里盘盘平世界。更著溪山襟带。 \n古今陵谷茫茫。市朝往往耕桑。此地居然形胜，似曾小小兴亡。\n"},
{"id": 1385, "title": "题鹤林寺僧舍", "dynasty": "唐代", "author": "李涉", "content": "\n终日昏昏醉梦间，忽闻春尽强登山。\n因过竹院逢僧话，偷得浮生半日闲。\n"},
{"id": 1386, "title": "元和十年自朗州至京戏赠看花诸君子 / 玄都观桃花", "dynasty": "唐代", "author": "刘禹锡", "content": "\n紫陌红尘拂面来，无人不道看花回。\n玄都观里桃千树，尽是刘郎去后栽。\n"},
{"id": 1387, "title": "春远 / 春运", "dynasty": "唐代", "author": "杜甫", "content": "\n肃肃花絮晚，菲菲红素轻。日长唯鸟雀，春远独柴荆。 \n数有关中乱，何曾剑外清。故乡归不得，地入亚夫营。\n"},
{"id": 1388, "title": "竹里馆", "dynasty": "唐代", "author": "卢象", "content": "\n江南冰不闭，山泽气潜通。腊月闻山鸟，寒崖见蛰熊。\n\n\n柳林春半合，荻笋乱无丛。回首金陵岸，依依向北风。\n"},
{"id": 1389, "title": "咏同心芙蓉", "dynasty": "隋代", "author": "杜公瞻", "content": "\n灼灼荷花瑞，亭亭出水中。\n一茎孤引绿，双影共分红。\n色夺歌人脸，香乱舞衣风。\n名莲自可念，况复两心同。\n"},
{"id": 1390, "title": "月儿弯弯照九州", "dynasty": "宋代", "author": "佚名", "content": "月儿弯弯照九州，几家欢乐几家愁。\n几家夫妇同罗帐，几个飘零在外头？"},
{"id": 1391, "title": "题鹤林寺僧舍", "dynasty": "唐代", "author": "李涉", "content": "\n终日昏昏醉梦间，忽闻春尽强登山。\n因过竹院逢僧话，偷得浮生半日闲。\n"},
{"id": 1392, "title": "中秋月二首·其二", "dynasty": "唐代", "author": "李峤", "content": "\n圆魄上寒空，皆言四海同。\n安知千里外，不有雨兼风？\n"},
{"id": 1393, "title": "墨池记", "dynasty": "宋代", "author": "曾巩", "content": "　　临川之城东，有地隐然而高，以临于溪，曰新城。新城之上，有池洼然而方以长，曰王羲之之墨池者，荀伯子《临川记》云也。羲之尝慕张芝，临池学书，池水尽黑，此为其故迹，岂信然邪？ \n　　方羲之之不可强以仕，而尝极东方，出沧海，以娱其意于山水之间；岂其徜徉肆恣，而又尝自休于此邪？羲之之书晚乃善，则其所能，盖亦以精力自致者，非天成也。然后世未有能及者，岂其学不如彼邪？则学固岂可以少哉，况欲深造道德者邪？ \n　　墨池之上，今为州学舍。教授王君盛恐其不章也，书‘晋王右军墨池’之六字于楹间以揭之。又告于巩曰：“愿有记”。推王君之心，岂爱人之善，虽一能不以废，而因以及乎其迹邪？其亦欲推其事以勉其学者邪？夫人之有一能而使后人尚之如此，况仁人庄士之遗风余思被于来世者何如哉！ \n　　庆历八年九月十二日，曾巩记。 "},
{"id": 1394, "title": "示儿", "dynasty": "唐代", "author": "韩愈", "content": "始我来京师，止携一束书。\n辛勤三十年，以有此屋庐。\n此屋岂为华，于我自有余。\n中堂高且新，四时登牢蔬。\n前荣馔宾亲，冠婚之所于。\n庭内无所有，高树八九株。\n有藤娄络之，春华夏阴敷。\n东堂坐见山，云风相吹嘘。\n松果连南亭，外有瓜芋区。\n西偏屋不多，槐榆翳空虚。\n山鸟旦夕鸣，有类涧谷居。\n主妇治北堂，膳服适戚疏。\n恩封高平君，子孙从朝裾。\n开门问谁来，无非卿大夫。\n不知官高卑，玉带悬金鱼。\n问客之所为，峨冠讲唐虞。\n酒食罢无为，棋槊以相娱。\n凡此座中人，十九持钧枢。\n又问谁与频，莫与张樊如。\n来过亦无事，考评道精粗。\n跹跹媚学子，墙屏日有徒。\n以能问不能，其蔽岂可祛。\n嗟我不修饰，事与庸人俱。\n安能坐如此，比肩于朝儒。\n诗以示儿曹，其无迷厥初。"},
{"id": 1395, "title": "国风·召南·野有死麕", "dynasty": "先秦", "author": "佚名", "content": "\n野有死麕，白茅包之。有女怀春，吉士诱之。\n林有朴樕，野有死鹿。白茅纯束，有女如玉。\n舒而脱脱兮！无感我帨兮！无使尨也吠！\n"},
{"id": 1396, "title": "鹧鸪天·醉拍春衫惜旧香", "dynasty": "宋代", "author": "晏几道", "content": "\n醉拍春衫惜旧香。天将离恨恼疏狂。年年陌上生秋草，日日楼中到夕阳。 \n云渺渺，水茫茫。征人归路许多长。相思本是无凭语，莫向花笺费泪行。\n"},
{"id": 1397, "title": "燕诗示刘叟", "dynasty": "唐代", "author": "白居易", "content": "\n梁上有双燕，翩翩雄与雌。\n衔泥两椽间，一巢生四儿。\n四儿日夜长，索食声孜孜。\n青虫不易捕，黄口无饱期。\n觜爪虽欲敝，心力不知疲。\n须臾十来往，犹恐巢中饥。\n辛勤三十日，母瘦雏渐肥。\n喃喃教言语，一一刷毛衣。\n一旦羽翼成，引上庭树枝。\n举翅不回顾，随风四散飞。\n雌雄空中鸣，声尽呼不归。\n却入空巢里，啁啾终夜悲。\n燕燕尔勿悲，尔当返自思。\n思尔为雏日，高飞背母时。\n当时父母念，今日尔应知。\n"},
{"id": 1398, "title": "凉州词三首", "dynasty": "唐代", "author": "张籍", "content": "边城暮雨雁飞低，芦笋初生渐欲齐。\n无数铃声遥过碛，应驮白练到安西。\n古镇城门白碛开，胡兵往往傍沙堆。\n巡边使客行应早，欲问平安无使来。\n风林关里水东流，白草黄榆六十秋。\n边将皆承主恩泽，无人解道取凉州。"},
{"id": 1399, "title": "送魏二", "dynasty": "唐代", "author": "王昌龄", "content": "\n醉别江楼橘柚香，江风引雨入舟凉。 \n忆君遥在潇湘月，愁听清猿梦里长。\n"},
{"id": 1400, "title": "自题金山画像", "dynasty": "宋代", "author": "苏轼", "content": "\n心似已灰之木，身如不系之舟。\n问汝平生功业，黄州惠州儋州。\n"},
{"id": 1401, "title": "读山海经·其一", "dynasty": "魏晋", "author": "陶渊明", "content": "\n孟夏草木长，绕屋树扶疏。 \n众鸟欣有托，吾亦爱吾庐。 \n既耕亦已种，时还读我书。 \n穷巷隔深辙，颇回故人车。 \n欢言酌春酒，摘我园中蔬。 \n微雨从东来，好风与之俱。 \n泛览《周王传》，流观《山海》图。 \n俯仰终宇宙，不乐复何如？\n"},
{"id": 1402, "title": "金陵图", "dynasty": "唐代", "author": "韦庄", "content": "\n谁谓伤心画不成，画人心逐世人情。 \n君看六幅南朝事，老木寒云满故城。\n"},
{"id": 1403, "title": "对雪二首", "dynasty": "唐代", "author": "李商隐", "content": "寒气先侵玉女扉，清光旋透省郎闱。\n梅花大庾岭头发，柳絮章台街里飞。\n欲舞定随曹植马，有情应湿谢庄衣。\n龙山万里无多远，留待行人二月归。\n旋扑珠帘过粉墙，轻于柳絮重于霜。\n已随江令夸琼树，又入卢家妒玉堂。\n侵夜可能争桂魄，忍寒应欲试梅妆。\n关河冻合东西路，肠断斑骓送陆郎。 "},
{"id": 1404, "title": "秋波媚·七月十六日晚登高兴亭望长安南山", "dynasty": "宋代", "author": "陆游", "content": "\n秋到边城角声哀，烽火照高台。悲歌击筑，凭高酹酒，此兴悠哉。\n多情谁似南山月，特地暮云开。灞桥烟柳，曲江池馆，应待人来。\n"},
{"id": 1405, "title": "青门引·春思", "dynasty": "宋代", "author": "张先", "content": "\n乍暖还轻冷。风雨晚来方定。庭轩寂寞近清明，残花中酒，又是去年病。 \n楼头画角风吹醒。入夜重门静。那堪更被明月，隔墙送过秋千影。\n"},
{"id": 1406, "title": "青青河畔草", "dynasty": "两汉", "author": "佚名", "content": "青青河畔草，郁郁园中柳。\n盈盈楼上女，皎皎当窗牖。\n娥娥红粉妆，纤纤出素手。\n昔为倡家女，今为荡子妇。\n荡子行不归，空床难独守。"},
{"id": 1407, "title": "蜀先主庙", "dynasty": "唐代", "author": "刘禹锡", "content": "\n天地英雄气，千秋尚凛然。势分三足鼎，业复五铢钱。 \n得相能开国，生儿不象贤。凄凉蜀故妓，来舞魏宫前。\n"},
{"id": 1408, "title": "咏菊", "dynasty": "唐代", "author": "白居易", "content": "\n一夜新霜著瓦轻，芭蕉新折败荷倾。\n耐寒唯有东篱菊，金粟初开晓更清。\n"},
{"id": 1409, "title": "思母", "dynasty": "宋代", "author": "与恭", "content": "\n霜殒芦花泪湿衣，白头无复倚柴扉。\n去年五月黄梅雨，曾典袈裟籴米归。\n"},
{"id": 1410, "title": "琵琶仙·中秋", "dynasty": "清代", "author": "纳兰性德", "content": "\n碧海年年，试问取、冰轮为谁圆缺？吹到一片秋香，清辉了如雪。愁中看、好天良夜，知道尽成悲咽。只影而今，那堪重对，旧时明月。\n花径里、戏捉迷藏，曾惹下萧萧井梧叶。记否轻纨小扇，又几番凉热.。只落得，填膺百感，总茫茫、不关离别。一任紫玉无情，夜寒吹裂。\n"},
{"id": 1411, "title": "鹧鸪天·元夕有所梦", "dynasty": "宋代", "author": "姜夔", "content": "\n肥水东流无尽期。当初不合种相思。梦中未比丹青见，暗里忽惊山鸟啼。\n春未绿，鬓先丝。人间别久不成悲。谁教岁岁红莲夜，两处沉吟各自知。(沉 通：沈)\n"},
{"id": 1412, "title": "虞美人·宜州见梅作", "dynasty": "宋代", "author": "黄庭坚", "content": "\n天涯也有江南信。梅破知春近。夜阑风细得香迟。不道晓来开遍、向南枝。 \n玉台弄粉花应妒。飘到眉心住。平生个里愿杯深。去国十年老尽、少年心。\n"},
{"id": 1413, "title": "登池上楼", "dynasty": "南北朝", "author": "谢灵运", "content": "\n潜虬媚幽姿，飞鸿响远音。 \n薄霄愧云浮，栖川怍渊沉。\n进德智所拙，退耕力不任。\n徇禄反穷海，卧疴对空林。\n衾枕昧节候，褰开暂窥临。\n倾耳聆波澜，举目眺岖嵚。\n初景革绪风，新阳改故阴。\n池塘生春草，园柳变鸣禽。\n祁祁伤豳歌，萋萋感楚吟。\n索居易永久，离群难处心。\n持操岂独古，无闷征在今。\n"},
{"id": 1414, "title": "春山夜月", "dynasty": "唐代", "author": "于良史", "content": "\n春山多胜事，赏玩夜忘归。\n掬水月在手，弄花香满衣。\n兴来无远近，欲去惜芳菲。\n南望鸣钟处，楼台深翠微。\n"},
{"id": 1415, "title": "送杜十四之江南 / 送杜晃进士之东吴", "dynasty": "唐代", "author": "孟浩然", "content": "\n荆吴相接水为乡，君去春江正淼茫。(\n茫 同：渺)\n日暮征帆何处泊，天涯一望断人肠。\n"},
{"id": 1416, "title": "菁菁者莪", "dynasty": "先秦", "author": "佚名", "content": "菁菁者莪，在彼中阿。既见君子，乐且有仪。\n菁菁者莪，在彼中沚。既见君子，我心则喜。\n菁菁者莪，在彼中陵。既见君子，锡我百朋。\n泛泛杨舟，载沉载浮。既见君子，我心则休。"},
{"id": 1417, "title": "江有汜", "dynasty": "先秦", "author": "佚名", "content": "\n江有汜，之子归，不我以。不我以，其后也悔。\n江有渚，之子归，不我与。不我与，其后也处。\n江有沱，之子归，不我过。不我过，其啸也歌。\n"},
{"id": 1418, "title": "鹊桥仙·七夕", "dynasty": "宋代", "author": "苏轼", "content": "\n缑山仙子，高清云渺，不学痴牛騃女。凤箫声断月明中，举手谢时人欲去。\n客槎曾犯，银河波浪，尚带天风海雨。相逢一醉是前缘，风雨散、飘然何处？\n"},
{"id": 1419, "title": "荷叶杯·记得那年花下", "dynasty": "唐代", "author": "韦庄", "content": "\n记得那年花下，深夜，初识谢娘时。水堂西面画帘垂，携手暗相期。\n惆怅晓莺残月，相别，从此隔音尘。如今俱是异乡人，相见更无因。\n"},
{"id": 1420, "title": "题画兰", "dynasty": "清代", "author": "郑燮", "content": "\n身在千山顶上头，突岩深缝妙香稠。\n非无脚下浮云闹，来不相知去不留。\n"},
{"id": 1421, "title": "召公谏厉王弭谤", "dynasty": "先秦", "author": "佚名", "content": "\n　　厉王虐，国人谤王。召公告曰：“民不堪命矣！”王怒，得卫巫，使监谤者。以告，则杀之。国人莫敢言，道路以目。\n　　王喜，告召公曰：“吾能弭谤矣，乃不敢言。”召公曰：“是鄣之也。防民之口，甚于防川；川雍而溃，伤人必多。民亦如之。是故为川者，决之使导；为民者，宣之使言。故天子听政，使公卿至于列士献诗，瞽献曲，史献书，师箴，瞍赋，朦诵，百工谏，庶人传语，近臣尽规，亲戚补察，瞽、史教诲，耆艾修之，而后王斟酌焉。是以事行而不悖。民之有口也，犹土之有山川也，财用于是乎出；犹其有原隰衍沃也，衣食于是乎生。口之宣言也，善败于是乎兴。行善而备败，所以阜财用衣食者也。夫民虑之于心，而宣之于口，成而行之，胡可壅也？若壅其口，其与能几何？”\n　　王弗听，于是国人莫敢出言。三年，乃流王于彘。\n"},
{"id": 1422, "title": "新晴", "dynasty": "宋代", "author": "刘攽", "content": "\n青苔满地初晴后，绿树无人昼梦余。\n唯有南风旧相识，偷开门户又翻书。\n"},
{"id": 1423, "title": "卜算子·苕霅水能清", "dynasty": "宋代", "author": "吴潜", "content": "\n苕霅水能清，更有人如水。秋水横边簇远山，相对盈盈里。 \n溪上有鸳鸯，艇子频惊起。何似收归碧玉池。长在阑干底。\n"},
{"id": 1424, "title": "诉衷情·青衫初入九重城", "dynasty": "宋代", "author": "陆游", "content": "\n青衫初入九重城，结友尽豪英。蜡封夜半传檄，驰骑谕幽并。\n时易失，志难城，鬓丝生。平章风月，弹压江山，别是功名。\n"},
{"id": 1425, "title": "虞美人·小梅枝上东君信", "dynasty": "宋代", "author": "晏几道", "content": "小梅枝上东君信。雪后花期近。南枝开尽北枝开。长被陇头游子、寄春来。\n年年衣袖年年泪。总为今朝意。问谁同是忆花人。赚得小鸿眉黛、也低颦。"},
{"id": 1426, "title": "春风", "dynasty": "唐代", "author": "白居易", "content": "\n春风先发苑中梅，樱杏桃梨次第开。 \n荠花榆荚深村里，亦道春风为我来。 \n\n"},
{"id": 1427, "title": "早春", "dynasty": "唐代", "author": "白居易", "content": "\n雪散因和气，冰开得暖光。\n春销不得处，唯有鬓边霜。\n"},
{"id": 1428, "title": "曾国藩诫子书", "dynasty": "清代", "author": "曾国藩", "content": "　　余通籍三十余年，官至极品，而学业一无所成，德行一无许可，老大徒伤，不胜悚惶惭赧。今将永别，特将四条教汝兄弟。\n　　一曰慎独而心安。自修之道，莫难于养心；养心之难，又在慎独。能慎独，册内省不疚，可以对天地质鬼神。人无一内愧之事，则天君泰然。此心常快足宽平，是人生第一自强之道，第一寻乐之方，守身之先务也。\n　　二曰主敬则身强。内而专静纯一，外而整齐严肃。敬之工夫也；出门如见大宾，使民如承大祭，敬之气象也；修己以安百姓，笃恭而天下平，敬之效验也。聪明睿智，皆由此出。庄敬日强，安肆日偷。若人无众寡，事无大小，一一恭敬，不敢怠慢。则身强之强健，又何疑乎？\n　　三曰求仁则人悦。凡人之生，皆得天地之理以成性，得天地之气以成形，我与民物，其大本乃同出一源。若但知私己而不知仁民爱物，是于大本一源之道已悖而失之矣。至于尊官厚禄，高居人上，则有拯民溺救民饥之责。读书学古，粗知大义，既有觉后知觉后觉之责。孔门教人，莫大于求仁，而其最切者，莫要于欲立立人、欲达达人数语。立人达人之人，人有不悦而归之者乎？\n　　四曰习劳则神钦。人一日所着之衣所进之食，与日所行之事所用之力相称，则旁人韪之，鬼神许之，以为彼自食其力也。若农夫织妇终岁勤动，以成数石之粟数尺之布，而富贵之家终岁逸乐，不营一业，而食必珍馐，衣必锦绣，酣豢高眠，一呼百诺，此天下最不平之事，神鬼所不许也，其能久乎？古之圣君贤相，盖无时不以勤劳自励。为一身计，则必操习技艺，磨练筋骨，困知勉行，操心危虑，而后可以增智慧而长见识。为天下计，则必已饥已溺，一夫不获，引为余辜。大禹、墨子皆极俭以奉身而极勤以救民。勤则寿，逸则夭，勤则有材而见用，逸则无劳而见弃，勤则博济斯民而神祇钦仰，逸则无补于人而神鬼不歆。\n　　此四条为余数十年人世之得，汝兄弟记之行之，并传之于子子孙孙，则余曾家可长盛不衰，代有人才。"},
{"id": 1429, "title": "九章", "dynasty": "先秦", "author": "屈原", "content": "　　惜诵以致愍兮，发愤以抒情。\n　　所作忠而言之兮，指苍天以为正。\n　　令五帝使折中兮，戒六神与向服。\n　　俾山川以备御兮，命咎繇使听直。\n　　竭忠诚而事君兮，反离群而赘肬。\n　　忘儇媚以背众兮，待明君其知之。\n　　言与行其可迹兮，情与貌其不变。\n　　故相臣莫若君兮，所以证之不远。\n　　吾谊先君而后身兮，羌众人之所仇也。\n　　专惟君而无他兮，又众兆之所雠也。\n　　壹心而不豫兮，羌无可保也。\n　　疾亲君而无他兮，有招祸之道也。\n　　思君其莫我忠兮，忽忘身之贱贫。\n　　事君而不贰兮，迷不知宠之门。\n　　患何罪以遇罚兮，亦非余之所志也。\n　　行不群以巅越兮，又众兆之所咍也。\n　　纷逢尤以离谤兮，謇不可释也。\n　　情沉抑而不达兮，又蔽而莫之白也。\n　　心郁邑余侘傺兮，又莫察余之中情。\n　　固烦言不可结而诒兮，愿陈志而无路。\n　　退静默而莫余知兮，进号呼又莫吾闻。\n　　申侘傺之烦惑兮，中闷瞀之忳忳。\n　　昔余梦登天兮，魂中道而无杭。\n　　吾使厉神占之兮，曰有志极而无旁。\n　　终危独以离异兮，曰君可思而不可恃。\n　　故众口其铄金兮，初若是而逢殆。\n　　惩于羹者而吹齑兮，何不变此志也？\n　　欲释阶而登天兮，犹有曩之态也。\n　　众骇遽以离心兮，又何以为此伴也？\n　　同极而异路兮，又何以为此援也？\n　　晋申生之孝子兮，父信谗而不好。\n　　行婞直而不豫兮，鲧功用而不就。\n　　吾闻作忠以造怨兮，忽谓之过言。\n　　九折臂而成医兮，吾至今而知其信然。\n　　矰弋机而在上兮，罻罗张而在下。\n　　设张辟以娱君兮，愿侧身而无所。\n　　欲儃徊以干傺兮，恐重患而离尤。\n　　欲高飞而远集兮，君罔谓汝何之？\n　　欲横奔而失路兮，盖志坚而不忍。\n　　背膺牉以交痛兮，心郁结而纡轸。\n　　擣木兰以矫蕙兮，糳申椒以为粮。\n　　播江离与滋菊兮，愿春日以为糗芳。\n　　恐情质之不信兮，故重著以自明。\n　　矫兹媚以私处兮，愿曾思而远身。\n　　余幼好此奇服兮，年既老而不衰。\n　　带长铗之陆离兮，冠切云之崔嵬，\n　　被明月兮佩宝璐。\n　　世混浊而莫余知兮，吾方高驰而不顾。\n　　驾青虬兮骖白螭，吾与重华游兮瑶之圃。\n　　登昆仑兮食玉英，与天地兮同寿，\n　　与日月兮同光。\n　　哀南夷之莫吾知兮，旦余济乎江湘。\n　　乘鄂渚而反顾兮，欸秋冬之绪风。\n　　步余马兮山皋，邸余车兮方林。\n　　乘舲船余上沅兮，齐吴榜以击汰。\n　　船容与而不进兮，淹回水而疑滞。\n　　朝发枉渚兮，夕宿辰阳。\n　　苟余心其端直兮，虽僻远之何伤。\n　　入溆浦余儃徊兮，迷不知吾所如。\n　　深林杳以冥冥兮，乃猿狖之所居。\n　　山峻高以蔽日兮，下幽晦以多雨。\n　　霰雪纷其无垠兮，云霏霏而承宇。\n　　哀吾生之无乐兮，幽独处乎山中。\n　　吾不能变心而从俗兮，固将愁苦而终穷。\n　　接舆髡首兮，桑扈臝行。\n　　忠不必用兮，贤不必以。\n　　伍子逢殃兮，比干菹醢。\n　　与前世而皆然兮，吾又何怨乎今之人！\n　　余将董道而不豫兮，固将重昏而终身！\n　　乱曰：鸾鸟凤皇，日以远兮。\n　　燕雀乌鹊，巢堂坛兮。\n　　露申辛夷，死林薄兮。\n　　腥臊并御，芳不得薄兮。\n　　阴阳易位，时不当兮。\n　　怀信佗傺，忽乎吾将行兮！\n　　皇天之不纯命兮，何百姓之震愆？\n　　民离散而相失兮，方仲春而东迁。\n　　去故乡而就远兮，遵江夏以流亡。\n　　出国门而轸怀兮，甲之鼂吾以行。\n　　发郢都而去闾兮，怊荒忽其焉极？\n　　楫齐扬以容与兮，哀见君而不再得。\n　　望长楸而太息兮，涕淫淫其若霰。\n　　过夏首而西浮兮，顾龙门而不见。\n　　心婵媛而伤怀兮，眇不知其所蹠。\n　　顺风波以从流兮，焉洋洋而为客。\n　　凌阳侯之汜滥兮，忽翱翔之焉薄。\n　　心絓结而不解兮，思蹇产而不释。\n　　将运舟而下浮兮，上洞庭而下江。\n　　去终古之所居兮，今逍遥而来东。\n　　羌灵魂之欲归兮，何须臾而忘反。\n　　背夏浦而西思兮，哀故都之日远。\n　　登大坟以远望兮，聊以舒吾忧心。\n　　哀州土之平乐兮，悲江介之遗风。\n　　当陵阳之焉至兮，淼南渡之焉如？\n　　曾不知夏之为丘兮，孰两东门之可芜？\n　　心不怡之长久兮，忧与愁其相接。\n　　惟郢路之辽远兮，江与夏之不可涉。\n　　忽若不信兮，至今九年而不复。\n　　惨郁郁而不通兮，蹇侘傺而含慼。\n　　外承欢之汋约兮，谌荏弱而难持。\n　　忠湛湛而愿进兮，妒被离而鄣之。\n　　尧舜之抗行兮，瞭杳杳而薄天。\n　　众谗人之嫉妒兮，被以不慈之伪名。\n　　憎愠惀之修美兮，好夫人之慷慨。\n　　众踥蹀而日进兮，美超远而逾迈。\n　　乱曰：\n　　曼余目以流观兮，冀一反之何时？\n　　鸟飞反故乡兮，狐死必首丘。\n　　信非吾罪而弃逐兮，何日夜而忘之？\n　　心郁郁之忧思兮，独永叹乎增伤。\n　　思蹇产之不释兮，曼遭夜之方长。\n　　悲秋风之动容兮，何回极之浮浮。\n　　数惟荪之多怒兮，伤余心之忧忧。\n　　愿摇起而横奔兮，览民尤以自镇。\n　　结微情以陈词兮，矫以遗夫美人。\n　　昔君与我诚言兮，曰黄昏以为期。\n　　羌中道而回畔兮，反既有此他志。\n　　憍吾以其美好兮，览余以其修姱。\n　　与余言而不信兮，盖为余而造怒。\n　　愿承閒而自察兮，心震悼而不敢。\n　　悲夷犹而冀进兮，心怛伤之憺憺。\n　　兹历情以陈辞兮，荪详聋而不闻。\n　　固切人之不媚兮，众果以我为患。\n　　初吾所陈之耿著兮，岂至今其庸亡？\n　　何独乐斯之謇謇兮？愿荪美之可光。\n　　望三王以为像兮，指彭咸以为仪。\n　　夫何极而不至兮，故远闻而难亏。\n　　善不由外来兮，名不可以虚作。\n　　孰无施而有报兮，孰不实而有获？\n　　少歌曰：\n　　与美人抽思兮，并日夜而无正。\n　　憍吾以其美好兮，敖朕辞而不听。\n　　倡曰：有鸟自南兮，来集汉北。\n　　好姱佳丽兮，牉独处此异域。\n　　惸茕独而不群兮，又无良媒在其侧。\n　　道卓远而日忘兮，愿自申而不得。\n　　望北山而流涕兮，临流水而太息。\n　　望孟夏之短夜兮，何晦明之若岁？\n　　惟郢路之辽远兮，魂一夕而九逝。\n　　曾不知路之曲直兮，南指月与列星。\n　　愿径逝而未得兮，魂识路之营营。\n　　何灵魂之信直兮，人之心不与吾心同！\n　　理弱而媒不通兮，尚不知余之从容。\n　　乱曰：\n　　长濑湍流，溯江潭兮。\n　　狂顾南行，聊以娱心兮。\n　　轸石崴嵬，蹇吾愿兮。\n　　超回志度，行隐进兮。\n　　低徊夷犹，宿北姑兮。\n　　烦冤瞀容，实沛徂兮。\n　　愁叹苦神，灵遥思兮。\n　　路远处幽，又无行媒兮。\n　　道思作颂，聊以自救兮。\n　　忧心不遂，斯言谁告兮。\n　　滔滔孟夏兮，草木莽莽。\n　　伤怀永哀兮，汩徂南土。\n　　眴兮杳杳，孔静幽默。\n　　郁结纡轸兮，离慜而长鞠。\n　　抚情效志兮，冤屈而自抑。\n　　刓方以为圜兮，常度未替。\n　　易初本迪兮，君子所鄙。\n　　章画志墨兮，前图未改。\n　　内厚质正兮，大人所盛。\n　　巧倕不斲兮，孰察其拨正。\n　　玄文处幽兮，矇瞍谓之不章；\n　　离娄微睇兮，瞽以为无明。\n　　变白以为黑兮，倒上以为下。\n　　凤皇在笯兮，鸡鹜翔舞。\n　　同糅玉石兮，一概而相量。\n　　夫惟党人之鄙固兮，羌不知余之所臧。\n　　任重载盛兮，陷滞而不济。\n　　怀瑾握瑜兮，穷不知所示。\n　　邑犬之群吠兮，吠所怪也。\n　　非俊疑杰兮，固庸态也。\n　　文质疏内兮，众不知余之异采。\n　　材朴委积兮，莫知余之所有。\n　　重仁袭义兮，谨厚以为丰。\n　　重华不可遌兮，孰知余之从容！\n　　古固有不并兮，岂知其何故也？\n　　汤禹久远兮，邈而不可慕也？\n　　惩违改忿兮，抑心而自强。\n　　离慜而不迁兮，愿志之有像。\n　　进路北次兮，日昧昧其将暮。\n　　舒忧娱哀兮，限之以大故。\n　　乱曰：\n　　浩浩沅湘，分流汩兮。\n　　修路幽蔽，道远忽兮。\n　　怀质抱情，独无匹兮。\n　　伯乐既没，骥焉程兮。\n　　民生禀命，各有所错兮。\n　　定心广志，余何所畏惧兮？\n　　曾伤爰哀，永叹喟兮。\n　　世浑浊莫吾知，人心不可谓兮。\n　　知死不可让，愿勿爱兮。\n　　明告君子，吾将以为类兮。\n　　思美人兮，揽涕而竚眙。\n　　媒绝路阻兮，言不可结而诒。\n　　蹇蹇之烦冤兮，陷滞而不发。\n　　申旦以舒中情兮，志沉菀而莫达。\n　　愿寄言于浮云兮，遇丰隆而不将。\n　　因归鸟而致辞兮，羌迅高而难当。\n　　高辛之灵盛兮，遭玄鸟而致诒。\n　　欲变节以从俗兮，媿易初而屈志。\n　　独历年而离愍兮，羌凭心犹未化。\n　　宁隐闵而寿考兮，何变易之可为！\n　　知前辙之不遂兮，未改此度。\n　　车既覆而马颠兮，蹇独怀此异路。\n　　勒骐骥而更驾兮，造父为我操之，\n　　迁逡次而勿驱兮，聊假日以须是时。\n　　指嶓冢之西隈兮，与纁黄以为期。\n　　开春发岁兮，白日出之悠悠。\n　　吾将荡志而愉乐兮，遵江夏以娱忧。\n　　揽大薄之芳茝兮，搴长洲之宿莽。\n　　惜吾不及古人兮，吾谁与玩此芳草？\n　　解萹薄与杂菜兮，备以为交佩。\n　　佩缤纷以缭转兮，遂萎绝而离异。\n　　吾且儃徊以娱忧兮，观南人之变态。\n　　窃快在中心兮，扬厥凭而不竢。\n　　芳与泽其杂糅兮，羌芳华自中出。\n　　纷郁郁其远蒸兮，满内而外扬。\n　　情与质信可保兮，羌居蔽而闻章。\n　　令薜荔以为理兮，惮举趾而缘木。\n　　因芙蓉而为媒兮，惮褰裳而濡足。\n　　登高吾不说兮，入下吾不能。\n　　固朕形之不服兮，然容与而狐疑。\n　　广遂前画兮，未改此度也。\n　　命则处幽吾将罢兮，愿及白日之未暮也。\n　　独茕茕而南行兮，思彭咸之故也。\n　　惜往日之曾信兮，受命诏以昭时。\n　　奉先功以照下兮，明法度之嫌疑。\n　　国富强而法立兮，属贞臣而日竢。\n　　秘密事之载心兮，虽过失犹弗治。\n　　心纯庞而不泄兮，遭谗人而嫉之。\n　　君含怒而待臣兮，不清澈其然否。\n　　蔽晦君之聪明兮，虚惑误又以欺。\n　　弗参验以考实兮，远迁臣而弗思。\n　　信谗谀之浑浊兮，盛气志而过之。\n　　何贞臣之无罪兮，被离谤而见尤。\n　　惭光景之诚信兮，身幽隐而备之。\n　　临沅湘之玄渊兮，遂自忍而沉流。\n　　卒没身而绝名兮，惜壅君之不昭。\n　　君无度而弗察兮，使芳草为薮幽。\n　　焉舒情而抽信兮，恬死亡而不聊。\n　　独障壅而弊隐兮，使贞臣为无由。\n　　闻百里之为虏兮，伊尹烹于庖厨。\n　　吕望屠于朝歌兮，宁戚歌而饭牛。\n　　不逢汤武与桓缪兮，世孰云而知之。\n　　吴信谗而弗味兮，子胥死而后忧。\n　　介子忠而立枯兮，文君寤而追求。\n　　封介山而为之禁兮，报大德之优游。\n　　思久故之亲身兮，因缟素而哭之。\n　　或忠信而死节兮，或訑谩而不疑。\n　　弗省察而按实兮，听谗人之虚辞。\n　　芳与泽其杂糅兮，孰申旦而别之？\n　　何芳草之早殀兮，微霜降而下戒。\n　　谅聪不明而蔽壅兮，使谗谀而日得。\n　　自前世之嫉贤兮，谓蕙若其不可佩。\n　　妒佳冶之芬芳兮，嫫母姣而自好。\n　　虽有西施之美容兮，谗妒入以自代。\n　　愿陈情以白行兮，得罪过之不意。\n　　情冤见之日明兮，如列宿之错置。\n　　乘骐骥而驰骋兮，无辔衔而自载；\n　　乘泛泭以下流兮，无舟楫而自备。\n　　背法度而心治兮，辟与此其无异。\n　　宁溘死而流亡兮，恐祸殃之有再。\n　　不毕辞而赴渊兮，惜壅君之不识。\n　　后皇嘉树，橘徕服兮。\n　　受命不迁，生南国兮。\n　　深固难徙，更壹志兮。\n　　绿叶素荣，纷其可喜兮。\n　　曾枝剡棘，圆果抟兮。\n　　青黄杂糅，文章烂兮。\n　　精色内白，类任道兮。\n　　纷緼宜修，姱而不丑兮。\n　　嗟尔幼志，有以异兮。\n　　独立不迁，岂不可喜兮？\n　　深固难徙，廓其无求兮。\n　　苏世独立，横而不流兮。\n　　闭心自慎，终不失过兮。\n　　秉德无私，参天地兮。\n　　愿岁并谢，与长友兮。\n　　淑离不淫，梗其有理兮。\n　　年岁虽少，可师长兮。\n　　行比伯夷，置以为像兮。\n　　悲回风之摇蕙兮，心冤结而内伤。\n　　物有微而陨性兮，声有隐而先倡。\n　　夫何彭咸之造思兮，暨志介而不忘！\n　　万变其情岂可盖兮，孰虚伪之可长？\n　　鸟兽鸣以号群兮，草苴比而不芳。\n　　鱼葺鳞以自别兮，蛟龙隐其文章。\n　　故荼荠不同亩兮，兰茝幽而独芳。\n　　惟佳人之永都兮，更统世以自贶。\n　　眇远志之所及兮，怜浮云之相羊。\n　　介眇志之所惑兮，窃赋诗之所明。\n　　惟佳人之独怀兮，折若椒以自处。\n　　曾歔欷之嗟嗟兮，独隐伏而思虑。\n　　涕泣交而凄凄兮，思不眠以至曙。\n　　终长夜之曼曼兮，掩此哀而不去。\n　　寤从容以周流兮，聊逍遥以自恃。\n　　伤太息之愍怜兮，气于邑而不可止。\n　　糺思心以为纕兮，编愁苦以为膺。\n　　折若木以弊光兮，随飘风之所仍。\n　　存彷佛而不见兮，心踊跃其若汤。\n　　抚珮衽以案志兮，超惘惘而遂行。\n　　岁曶曶其若颓兮，时亦冉冉而将至。\n　　薠蘅槁而节离兮，芳以歇而不比。\n　　怜思心之不可惩兮，证此言之不可聊。\n　　宁溘死而流亡兮，不忍此心之常愁。\n　　孤子吟而抆泪兮，放子出而不还。\n　　孰能思而不隐兮，照彭咸之所闻。\n　　登石峦以远望兮，路眇眇之默默。\n　　入景响之无应兮，闻省想而不可得。\n　　愁郁郁之无快兮，居戚戚而不可解。\n　　心鞿羁而不开兮，气缭转而自缔。\n　　穆眇眇之无垠兮，莽芒芒之无仪。\n　　声有隐而相感兮，物有纯而不可为。\n　　邈漫漫之不可量兮，缥绵绵之不可纡。\n　　愁悄悄之常悲兮，翩冥冥之不可娱。\n　　凌大波而流风兮，讬彭咸之所居。\n　　上高岩之峭岸兮，处雌蜺之标颠。\n　　据青冥而摅虹兮，遂儵忽而扪天。\n　　吸湛露之浮源兮，漱凝霜之雰雰。\n　　依风穴以自息兮，忽倾寤以婵媛。\n　　冯昆仑以澂雾兮，隐渂山以清江。\n　　惮涌湍之礚礚兮，听波声之汹汹。\n　　纷容容之无经兮，罔芒芒之无纪。\n　　轧洋洋之无从兮，驰委移之焉止？\n　　漂翻翻其上下兮，翼遥遥其左右。\n　　氾潏潏其前后兮，伴张驰之信期。\n　　观炎气之相仍兮，窥烟液之所积。\n　　悲霜雪之俱下兮，听潮水之相击。\n　　借光景以往来兮，施黄棘之枉策。\n　　求介子之所存兮，见伯夷之放迹。\n　　心调度而弗去兮，刻著志之无适。\n　　曰吾怨往昔之所冀兮，悼来者之悐悐。\n　　浮江淮而入海兮，从子胥而自适。\n　　望大河之洲渚兮，悲申徒之抗迹。\n　　骤谏君而不听兮，重任石之何益？\n　　心絓结而不解兮，思蹇产而不释。"},
{"id": 1430, "title": "叠题乌江亭", "dynasty": "宋代", "author": "王安石", "content": "\n百战疲劳壮士哀，中原一败势难回。\n江东子弟今虽在，肯与君王卷土来？\n"},
{"id": 1431, "title": "水龙吟·甲辰岁寿韩南涧尚书", "dynasty": "宋代", "author": "辛弃疾", "content": "\n渡江天马南来，几人真是经纶手。长安父老，新亭风景，可怜依旧。夷甫诸人，神州沉陆，几曾回首。算平戎万里，功名本是，真儒事、君知否。(君知否 一作：公知否) \n况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。\n"},
{"id": 1432, "title": "孤雁儿·藤床纸帐朝眠起", "dynasty": "宋代", "author": "李清照", "content": "藤床纸帐朝眠起，说不尽无佳思。沈香断续玉炉寒，伴我情怀如水。笛声三弄，梅心惊破，多少春情意。 \n小风疏雨萧萧地，又催下千行泪。吹箫人去玉楼空，肠断与谁同倚。一枝折得，人间天上，没个人堪寄。"},
{"id": 1433, "title": "木兰歌", "dynasty": "唐代", "author": "韦元甫", "content": "\n木兰抱杼嗟，借问复为谁。 欲闻所戚戚，感激强起颜。\n老父隶兵籍，气力日衰耗。岂足万里行，有子复尚少！\n胡沙没马足，朔风裂人肤。老父旧羸病，何以强自扶？\n木兰代父去，秣马备戎行。易却纨绮裳，洗却铅粉妆。\n驰马赴军幕，慷慨携干将。朝屯雪山下，暮宿青海旁。\n夜袭燕支虏，更携于阗羌。将军得胜归，士卒还故乡。\n父母见木兰，喜极成悲伤。木兰能承父母颜，却卸巾帼理丝黄。\n昔为烈士雄，今复娇子容。\n亲戚持酒贺，父母始知生女与男同。\n门前旧军都，十年共崎岖。本结兄弟交，死战誓不渝。\n今者见木兰，言声虽是颜貌殊。\n惊愕不敢前，叹重徒嘻吁。世有臣子心，能如木兰节，忠孝两不渝，千古之名焉可灭！\n"},
{"id": 1434, "title": "寄李十二白二十韵", "dynasty": "唐代", "author": "杜甫", "content": "昔年有狂客，号尔谪仙人。\n笔落惊风雨，诗成泣鬼神。\n声名从此大，汩没一朝伸。\n文采承殊渥，流传必绝伦。\n龙舟移棹晚，兽锦夺袍新。\n白日来深殿，青云满后尘。\n乞归优诏许，遇我宿心亲。\n未负幽栖志，兼全宠辱身。\n剧谈怜野逸，嗜酒见天真。\n醉舞梁园夜，行歌泗水春。\n才高心不展，道屈善无邻。\n处士祢衡俊，诸生原宪贫。\n稻粱求未足，薏苡谤何频。\n五岭炎蒸地，三危放逐臣。\n几年遭鵩鸟，独泣向麒麟。\n苏武先还汉，黄公岂事秦。\n楚筵辞醴日，梁狱上书辰。\n已用当时法，谁将此义陈。\n老吟秋月下，病起暮江滨。\n莫怪恩波隔，乘槎与问津。"},
{"id": 1435, "title": "哀溺文序", "dynasty": "唐代", "author": "柳宗元", "content": "\n　　永之氓咸善游。一日，水暴甚，有五、六氓乘小船绝湘水。中济，船破，皆游。其一氓尽力而不能寻常。其侣曰：“汝善游最也，今何后为？”曰：“吾腰千钱，重，是以后。”曰：“何不去之？”不应，摇其首。有顷，益怠。已济者立岸上呼且号曰：“汝愚之甚，蔽之甚，身且死，何以货为？”又摇其首。遂溺死。吾哀之。且若是，得不有大货之溺大氓者乎？于是作《哀溺》。\n"},
{"id": 1436, "title": "摸鱼儿·东皋寓居", "dynasty": "宋代", "author": "晁补之", "content": "\n买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。 \n青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。\n"},
{"id": 1437, "title": "黄河", "dynasty": "唐代", "author": "罗隐", "content": "\n莫把阿胶向此倾，此中天意固难明。\n解通银汉应须曲，才出昆仑便不清。\n高祖誓功衣带小，仙人占斗客槎轻。\n三千年后知谁在？何必劳君报太平！\n"},
{"id": 1438, "title": "清明", "dynasty": "唐代", "author": "杜甫", "content": "\n著处繁花务是日，长沙千人万人出。渡头翠柳艳明眉，\n\n\n争道朱蹄骄啮膝。此都好游湘西寺，诸将亦自军中至。\n\n\n马援征行在眼前，葛强亲近同心事。金镫下山红粉晚，\n\n\n牙樯捩柁青楼远。古时丧乱皆可知，人世悲欢暂相遣。\n\n\n弟侄虽存不得书，干戈未息苦离居。逢迎少壮非吾道，\n\n\n况乃今朝更祓除。\n"},
{"id": 1439, "title": "清明", "dynasty": "唐代", "author": "孙昌胤", "content": "\n清明暮春里，怅望北山陲。\n燧火开新焰，桐花发故枝。\n沈冥惭岁物，欢宴阻朋知。\n不及林间鸟，迁乔并羽仪。\n"},
{"id": 1440, "title": "饯别王十一南游", "dynasty": "唐代", "author": "刘长卿", "content": "\n望君烟水阔，挥手泪沾巾。\n飞鸟没何处，青山空向人。\n长江一帆远，落日五湖春。\n谁见汀洲上，相思愁白蘋。\n"},
{"id": 1441, "title": "人月圆·山中书事", "dynasty": "元代", "author": "张可久", "content": "\n兴亡千古繁华梦，诗眼倦天涯。孔林乔木，吴宫蔓草，楚庙寒鸦。\n数间茅舍，藏书万卷，投老村家。山中何事？松花酿酒，春水煎茶。\n"},
{"id": 1442, "title": "望阙台", "dynasty": "明代", "author": "戚继光", "content": "\n十年驱驰海色寒，孤臣于此望宸銮。\n繁霜尽是心头血，洒向千峰秋叶丹。\n"},
{"id": 1443, "title": "玉楼春·己卯岁元日", "dynasty": "宋代", "author": "毛滂", "content": "\n一年滴尽莲花漏。碧井酴酥沉冻酒。晓寒料峭尚欺人，春态苗条先到柳。 \n佳人重劝千长寿。柏叶椒花芬翠袖。醉乡深处少相知，只与东君偏故旧。\n"},
{"id": 1444, "title": "鵩鸟赋", "dynasty": "两汉", "author": "贾谊", "content": "　　谊为长沙王傅三年，有鵩飞入谊舍。鵩似鸮，不祥鸟也。谊即以谪居长沙，长沙卑湿，谊自伤悼，以为寿不得长，乃为赋以自广也。其辞曰：\n　　单阏之岁兮，四月孟夏，庚子日斜兮，鵩集予舍。止于坐隅兮，貌甚闲暇。异物来萃兮，私怪其故。发书占之兮，谶言其度，曰：“野鸟入室兮，主人将去。”请问于鵩兮：“予去何之？吉乎告我，凶言其灾。淹速之度兮，语予其期。”鵩乃叹息，举首奋翼；口不能言，请对以臆： \n　　“万物变化兮，固无休息。斡流而迁兮，或推而还。形气转续兮，变化而蟺。沕穆无穷兮，胡可胜言！祸兮福所依，福兮祸所伏；忧喜聚门兮，吉凶同域。彼吴强大兮，夫差以败；越栖会稽兮，勾践霸世。斯游遂成兮，卒被五刑；傅说胥靡兮，乃相武丁。夫祸之与福兮，何异纠纆；命不可说兮，孰知其极！水激则旱兮，矢激则远；万物回薄兮，振荡相转。云蒸雨降兮，纠错相纷；大钧播物兮，坱圠无垠。天不可预虑兮，道不可预谋；迟速有命兮，焉识其时。 \n　　且夫天地为炉兮，造化为工；阴阳为炭兮，万物为铜。合散消息兮，安有常则？千变万化兮，未始有极，忽然为人兮，何足控抟；化为异物兮，又何足患！小智自私兮，贱彼贵我；达人大观兮，物无不可。贪夫殉财兮，烈士殉名。夸者死权兮，品庶每生。怵迫之徒兮，或趋西东；大人不曲兮，意变齐同。愚士系俗兮，窘若囚拘；至人遗物兮，独与道俱。众人惑惑兮，好恶积亿；真人恬漠兮，独与道息。释智遗形兮，超然自丧；寥廓忽荒兮，与道翱翔。乘流则逝兮，得坻则止；纵躯委命兮，不私与己。其生兮若浮，其死兮若休；澹乎若深渊止之静，泛乎若不系之舟。不以生故自宝兮，养空而浮；德人无累兮，知命不忧。细故蒂芥兮，何足以疑！”"},
{"id": 1445, "title": "春草", "dynasty": "唐代", "author": "唐彦谦", "content": "\n天北天南绕路边，托根无处不延绵。\n萋萋总是无情物，吹绿东风又一年。\n"},
{"id": 1446, "title": "风雨", "dynasty": "唐代", "author": "李商隐", "content": "\n凄凉宝剑篇，羁泊欲穷年。\n黄叶仍风雨，青楼自管弦。\n新知遭薄俗，旧好隔良缘。\n心断新丰酒，销愁斗几千。\n"},
{"id": 1447, "title": "戏为六绝句", "dynasty": "唐代", "author": "杜甫", "content": "庾信文章老更成，凌云健笔意纵横。\n今人嗤点流传赋，不觉前贤畏后生。\n王杨卢骆当时体，轻薄为文哂未休。\n尔曹身与名俱灭，不废江河万古流。\n纵使卢王操翰墨，劣于汉魏近风骚。\n龙文虎脊皆君驭，历块过都见尔曹。\n才力应难夸数公，凡今谁是出群雄。\n或看翡翠兰苕上，未掣鲸鱼碧海中。\n不薄今人爱古人，清词丽句必为邻。\n窃攀屈宋宜方驾，恐与齐梁作后尘。\n未及前贤更勿疑，递相祖述复先谁。\n别裁伪体亲风雅，转益多师是汝师。"},
{"id": 1448, "title": "念奴娇·登多景楼", "dynasty": "宋代", "author": "陈亮", "content": "\n危楼还望，叹此意、今古几人曾会？鬼设神施，浑认作、天限南疆北界。一水横陈，连岗三面，做出争雄势。六朝何事，只成门户私计？\n因笑王谢诸人，登高怀远，也学英雄涕。凭却长江，管不到，河洛腥膻无际。正好长驱，不须反顾，寻取中流誓。小儿破贼，势成宁问强对！(强对 一作：疆场)\n"},
{"id": 1449, "title": "风赋", "dynasty": "先秦", "author": "宋玉", "content": "　　楚襄王游于兰台之宫，宋玉景差侍。有风飒然而至，王乃披襟而当之，曰：“快哉此风！寡人所与庶人共者邪？”宋玉对曰：“此独大王之风耳，庶人安得而共之！” \n　　王曰：“夫风者，天地之气，溥畅而至，不择贵贱高下而加焉。今子独以为寡人之风，岂有说乎？”宋玉对曰：“臣闻于师：枳句来巢，空穴来风。其所托者然，则风气殊焉。” \n　　王曰：“夫风始安生哉？”宋玉对曰：“夫风生于地，起于青苹之末。侵淫溪谷，盛怒于土囊之口。缘太山之阿，舞于松柏之下，飘忽淜滂，激飏熛怒。耾耾雷声，回穴错迕。蹶石伐木，梢杀林莽。至其将衰也，被丽披离，冲孔动楗，眴焕粲烂，离散转移。故其清凉雄风，则飘举升降。乘凌高城，入于深宫。抵华叶而振气，徘徊于桂椒之间，翱翔于激水之上。将击芙蓉之精。猎蕙草，离秦衡，概新夷，被荑杨，回穴冲陵，萧条众芳。然后徜徉中庭，北上玉堂，跻于罗帏，经于洞房，乃得为大王之风也。故其风中人状，直惨凄惏栗，清凉增欷。清清泠泠，愈病析酲，发明耳目，宁体便人。此所谓大王之雄风也。” \n　　王曰：“善哉论事！夫庶人之风，岂可闻乎？”宋玉对曰：“夫庶人之风，塕然起于穷巷之间，堀堁扬尘，勃郁烦冤，冲孔袭门。动沙堁，吹死灰，骇溷浊，扬腐余，邪薄入瓮牖，至于室庐。故其风中人状，直憞溷郁邑，殴温致湿，中心惨怛，生病造热。中唇为胗，得目为篾，啖齰嗽获，死生不卒。此所谓庶人之雌风也。” "},
{"id": 1450, "title": "饮马长城窟行", "dynasty": "唐代", "author": "李世民", "content": "\n塞外悲风切，交河冰已结。瀚海百重波，阴山千里雪。 \n迥戍危烽火，层峦引高节。悠悠卷旆旌，饮马出长城。 \n寒沙连骑迹，朔吹断边声。胡尘清玉塞，羌笛韵金钲。 \n绝漠干戈戢，车徒振原隰。都尉反龙堆，将军旋马邑。 \n扬麾氛雾静，纪石功名立。荒裔一戎衣，灵台凯歌入。\n"},
{"id": 1451, "title": "苏堤清明即事", "dynasty": "宋代", "author": "吴惟信", "content": "\n梨花风起正清明，游子寻春半出城。\n日暮笙歌收拾去，万株杨柳属流莺。\n"},
{"id": 1452, "title": "满江红·中秋寄远", "dynasty": "宋代", "author": "辛弃疾", "content": "\n快上西楼，怕天放、浮云遮月。但唤取、玉纤横管，一声吹裂。谁做冰壶凉世界，最怜玉斧修时节。问嫦娥、孤令有愁无？应华发。\n云液满，琼杯滑。长袖起，清歌咽。叹十常八九，欲磨还缺。但愿长圆如此夜，人情未必看承别。把从前、离恨总成欢，归时说。\n"},
{"id": 1453, "title": "西北有高楼", "dynasty": "两汉", "author": "佚名", "content": "西北有高楼，上与浮云齐。\n交疏结绮窗，阿阁三重阶。\n上有弦歌声，音响一何悲！\n谁能为此曲，无乃杞梁妻。\n清商随风发，中曲正徘徊。\n一弹再三叹，慷慨有余哀。\n不惜歌者苦，但伤知音稀。\n愿为双鸿鹄，奋翅起高飞。"},
{"id": 1454, "title": "归雁", "dynasty": "唐代", "author": "杜甫", "content": "\n东来万里客，乱定几年归？\n肠断江城雁，高高向北飞！\n"},
{"id": 1455, "title": "贫交行", "dynasty": "唐代", "author": "杜甫", "content": "\n翻手作云覆手雨，纷纷轻薄何须数。(翻\n作云 一作：为)\n君不见管鲍贫时交，此道今人弃如土。\n"},
{"id": 1456, "title": "应诏赋得除夜", "dynasty": "唐代", "author": "史青", "content": "今岁今宵尽，明年明日催。\n寒随一夜去，春逐五更来。\n气色空中改，容颜暗里回。\n风光人不觉，已著后园梅。"},
{"id": 1457, "title": "王冕好学", "dynasty": "明代", "author": "宋濂", "content": "　　王冕者，诸暨人。七八岁时，父命牧牛陇上，窃入学舍，听诸生诵书；听已，辄默记。暮归，忘其牛。或牵牛来责蹊田者。父怒，挞之，已而复如初。母曰：“儿痴如此，曷不听其所为？”冕因去，依僧寺以居。夜潜出，坐佛膝上，执策映长明灯读之，琅琅达旦。佛像多土偶，狞恶可怖；冕小儿，恬若不见。\n　　安阳韩性闻而异之,录为弟子,学遂为通儒。 性卒，门人事冕如事性。时冕父已卒，即迎母入越城就养。久之，母思还故里，冕买白牛驾母车，自被古冠服随车后。乡里儿竞遮道讪笑，冕亦笑。选自《元史·王冕传》 "},
{"id": 1458, "title": "咏菊", "dynasty": "清代", "author": "曹雪芹", "content": "\n无赖诗魔昏晓侵，绕篱欹石自沉音。\n毫端蕴秀临霜写，口齿噙香对月吟。\n满纸自怜题素怨，片言谁解诉秋心？\n一从陶令评章后，千古高风说到今。\n"},
{"id": 1459, "title": "水调歌头·平生太湖上", "dynasty": "宋代", "author": "佚名", "content": "\n平生太湖上，短棹几经过。如今重到何事？愁比水云多。拟把匣中长剑，换取扁舟一叶，归去老渔蓑。银艾非吾事，丘壑已蹉跎。脍新鲈，斟美酒，起悲歌。太平生长，岂谓今日识兵戈？欲泻三江雪浪，净洗胡尘千里，不用挽天河！回首望霄汉，双泪堕清波。\n"},
{"id": 1460, "title": "摸鱼儿·问莲根有丝多少", "dynasty": "金朝", "author": "元好问", "content": "　　泰和中，大名民家小儿女，有以私情不如意赴水者，官为踪迹之，无见也。其后踏藕者得二尸水中，衣服仍可验，其事乃白。是岁此陂荷花开，无不并蒂者。沁水梁国用，时为录事判官，为李用章内翰言如此。此曲以乐府《双蕖怨》命篇。“咀五色之灵芝，香生九窍；咽三危之瑞露，春动七情”，韩偓《香奁集》中自序语。\n　　问莲根、有丝多少，莲心知为谁苦？双花脉脉娇相向，只是旧家儿女。天已许。甚不教、白头生死鸳鸯浦？夕阳无语。算谢客烟中，湘妃江上，未是断肠处。\n　　香奁梦，好在灵芝瑞露。人间俯仰今古。海枯石烂情缘在，幽恨不埋黄土。相思树，流年度，无端又被西风误。兰舟少住。怕载酒重来，红衣半落，狼藉卧风雨。"},
{"id": 1461, "title": "南歌子·荷盖倾新绿", "dynasty": "宋代", "author": "程垓", "content": "\n荷盖倾新绿，榴巾蹙旧红。水亭烟榭晚凉中。又是一钩新月、静方栊。 \n丝藕清如雪，橱纱薄似空。好维今夜与谁同。唤取玉人来共、一帘风。\n"},
{"id": 1462, "title": "西江月·平山堂", "dynasty": "宋代", "author": "苏轼", "content": "\n三过平山堂下，半生弹指声中。十年不见老仙翁，壁上龙蛇飞动。\n欲吊文章太守，仍歌杨柳春风。休言万事转头空，未转头时皆梦。\n"},
{"id": 1463, "title": "哭李商隐", "dynasty": "唐代", "author": "崔珏", "content": "成纪星郎字义山，适归高壤抱长叹。\n词林枝叶三春尽，学海波澜一夜干。\n风雨已吹灯烛灭，姓名长在齿牙寒。\n只应物外攀琪树，便著霓裳上绛坛。\n虚负凌云万丈才，一生襟抱未曾开。\n鸟啼花落人何在，竹死桐枯凤不来。\n良马足因无主踠，旧交心为绝弦哀。\n九泉莫叹三光隔，又送文星入夜台。"},
{"id": 1464, "title": "送沈子归江东 / 送沈子福之江东", "dynasty": "唐代", "author": "王维", "content": "\n杨柳渡头行客稀，罟师荡桨向临圻。 \n唯有相思似春色，江南江北送君归。\n"},
{"id": 1465, "title": "矛与盾", "dynasty": "先秦", "author": "韩非", "content": "\n　　楚人有鬻盾与矛者，誉之曰：“ 吾盾之坚 ， 物莫能陷也 。”又誉其矛曰：“ 吾矛之利 ， 于物无不陷也 。”或曰：“以子之矛，陷子之盾，何如 ？” 其人弗能应也 。夫不可陷之盾与无不陷之矛，不可同世而立。\n"},
{"id": 1466, "title": "晁错论", "dynasty": "宋代", "author": "苏轼", "content": "　　天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。\n　　天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，则天下之祸，必集於我。\n　　昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。\n　　古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至於成功。\n　　夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。\n　　当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？\n　　嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！ "},
{"id": 1467, "title": "周郑交质", "dynasty": "先秦", "author": "左丘明", "content": "　　郑武公、庄公为平王卿士。王贰于虢，郑伯怨王。王曰：“无之。”故周郑交质。王子狐为质于郑，郑公子忽为质于周。\n　　王崩，周人将畀虢公政。四月，郑祭足帅师取温之麦。秋，又取成周之禾。周郑交恶。\n　　君子曰：“信不由中，质无益也。明恕而行，要之以礼，虽无有质，谁能间之？苟有明信，涧溪沼沚之毛，苹蘩蕴藻之菜，筐筥錡釜之器，潢污行潦之水，可荐於鬼神，可羞於王公，而况君子结二国之信，行之以礼，又焉用质？《风》有《采蘩》、《采苹》，《雅》有《行苇》、《泂酌》，昭忠信也。”"},
{"id": 1468, "title": "如梦令·正是辘轳金井", "dynasty": "清代", "author": "纳兰性德", "content": "\n正是辘轳金井，满砌落花红冷。蓦地一相逢，心事眼波难定。谁省，谁省。从此簟纹灯影。\n"},
{"id": 1469, "title": "微雨夜行", "dynasty": "唐代", "author": "白居易", "content": "\n漠漠秋云起，稍稍夜寒生。\n但觉衣裳湿，无点亦无声。\n"},
{"id": 1470, "title": "将仲子", "dynasty": "先秦", "author": "佚名", "content": "\n将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。\n将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。\n将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。\n"},
{"id": 1471, "title": "点绛唇·感兴", "dynasty": "宋代", "author": "王禹偁", "content": "\n雨恨云愁，江南依旧称佳丽。水村渔市。一缕孤烟细。\n天际征鸿，遥认行如缀。平生事。此时凝睇。谁会凭栏意。(栏 通：阑)\n"},
{"id": 1472, "title": "贺新郎·送胡邦衡待制赴新州", "dynasty": "宋代", "author": "张元干", "content": "\n梦绕神州路。怅秋风、连营画角，故宫离黍。底事昆仑倾砥柱，九地黄流乱注。聚万落千村狐兔。天意从来高难问，况人情老易悲难诉。更南浦，送君去。\n凉生岸柳催残暑。耿斜河，疏星残月，断云微度。万里江山知何处？回首对床夜语。雁不到，书成谁与？目尽青天怀今古，肯儿曹恩怨相尔汝！举大白，听《金缕》。\n"},
{"id": 1473, "title": "东城高且长", "dynasty": "两汉", "author": "佚名", "content": "\n东城高且长，逶迤自相属。\n回风动地起，秋草萋已绿。\n四时更变化，岁暮一何速！\n晨风怀苦心，蟋蟀伤局促。\n荡涤放情志，何为自结束？\n燕赵多佳人，美者颜如玉。\n被服罗裳衣，当户理清曲。\n音响一何悲！弦急知柱促。\n驰情整巾带，沉吟聊踯躅。\n思为双飞燕，衔泥巢君屋。\n"},
{"id": 1474, "title": "凉州词", "dynasty": "唐代", "author": "薛逢", "content": "\n昨夜蕃兵报国仇，沙州都护破凉州。\n黄河九曲今归汉，塞外纵横战血流。\n"},
{"id": 1475, "title": "春行即兴", "dynasty": "唐代", "author": "李华", "content": "\n宜阳城下草萋萋，涧水东流复向西。 \n芳树无人花自落，春山一路鸟空啼。 \n\n"},
{"id": 1476, "title": "圆圆曲", "dynasty": "清代", "author": "吴伟业", "content": "　　鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。\n　　相见初经田窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时唯有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉？白晳通侯最少年，拣取花枝屡回顾。早携娇鸟出樊笼，待得银河几时渡？恨杀军书抵死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕阑。若非壮士全师胜，争得蛾眉匹马还？\n　　蛾眉马上传呼进，云鬟不整惊魂定。蜡炬迎来在战场，啼妆满面残红印。专征萧鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时只受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。\n　　尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。君不见，馆娃初起鸳鸯宿，越女如花看不足。香径尘生乌自啼，屧廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流！"},
{"id": 1477, "title": "怨王孙·湖上风来波浩渺", "dynasty": "宋代", "author": "李清照", "content": "\n湖上风来波浩渺。秋已暮、红稀香少。水光山色与人亲，说不尽、无穷好。 \n莲子已成荷叶老。青露洗、蘋花汀草。眠沙鸥鹭不回头，似也恨、人归早。\n"},
{"id": 1478, "title": "行路难·缚虎手", "dynasty": "宋代", "author": "贺铸", "content": "\n缚虎手，悬河口，车如鸡栖马如狗。白纶巾，扑黄尘，不知我辈可是蓬蒿人？衰兰送客咸阳道，天若有情天亦老。作雷颠，不论钱，谁问旗亭美酒斗十千？\n酌大斗，更为寿，青鬓长青古无有。笑嫣然，舞翩然，当垆秦女十五语如弦。遗音能记秋风曲，事去千年犹恨促。揽流光，系扶桑，争奈愁来一日却为长。\n"},
{"id": 1479, "title": "八声甘州·寄参寥子", "dynasty": "宋代", "author": "苏轼", "content": "\n有情风、万里卷潮来，无情送潮归。问钱塘江上，西兴浦口，几度斜晖。不用思量今古，俯仰昔人非。谁似东坡老，白首忘机。 \n记取西湖西畔，正暮山好处，空翠烟霏。算诗人相得，如我与君稀。约他年、东还海道，愿谢公、雅志莫相违。西州路，不应回首，为我沾衣。(正暮 一作：正春)\n"},
{"id": 1480, "title": "忆帝京·薄衾小枕凉天气", "dynasty": "宋代", "author": "柳永", "content": "\n薄衾小枕凉天气，乍觉别离滋味。展转数寒更，起了还重睡。毕竟不成眠，一夜长如岁。 \n也拟待、却回征辔；又争奈、已成行计。万种思量，多方开解，只恁寂寞厌厌地。系我一生心，负你千行泪。\n"},
{"id": 1481, "title": "春夕", "dynasty": "唐代", "author": "崔涂", "content": "\n水流花谢两无情，送尽东风过楚城。\n胡蝶梦中家万里，子规枝上月三更。\n故园书动经年绝，华发春唯满镜生。\n自是不归归便得，五湖烟景有谁争。\n"},
{"id": 1482, "title": "古意", "dynasty": "唐代", "author": "李白", "content": "\n君为女萝草，妾作菟丝花。\n轻条不自引，为逐春风斜。\n百丈托远松，缠绵成一家。\n谁言会面易，各在青山崖。\n女萝发馨香，菟丝断人肠。\n枝枝相纠结，叶叶竞飘扬。\n生子不知根，因谁共芬芳。\n中巢双翡翠，上宿紫鸳鸯。\n若识二草心，海潮亦可量。\n"},
{"id": 1483, "title": "长歌行", "dynasty": "唐代", "author": "李泌", "content": "\n天覆吾，地载吾，天地生吾有意无。\n不然绝粒升天衢，不然鸣珂游帝都。\n焉能不贵复不去，空作昂藏一丈夫。\n一丈夫兮一丈夫，千生气志是良图。\n请君看取百年事，业就扁舟泛五湖\n"},
{"id": 1484, "title": "秋夜曲", "dynasty": "唐代", "author": "张仲素", "content": "\n丁丁漏水夜何长，漫漫轻云露月光。\n秋逼暗虫通夕响，征衣未寄莫飞霜。\n"},
{"id": 1485, "title": "眼儿媚·杨柳丝丝弄轻柔", "dynasty": "宋代", "author": "王雱", "content": "\n杨柳丝丝弄轻柔，烟缕织成愁。海棠未雨，梨花先雪，一半春休。\n而今往事难重省，归梦绕秦楼。相思只在，丁香枝上，豆蔻梢头。\n"},
{"id": 1486, "title": "三江小渡", "dynasty": "宋代", "author": "杨万里", "content": "\n溪水将桥不复回，小舟犹倚短篙开。\n交情得似山溪渡，不管风波去又来。\n"},
{"id": 1487, "title": "中秋月·中秋月", "dynasty": "明代", "author": "徐有贞", "content": "\n中秋月。月到中秋偏皎洁。偏皎洁，知他多少，阴晴圆缺。\n阴晴圆缺都休说，且喜人间好时节。好时节，愿得年年，常见中秋月。\n"},
{"id": 1488, "title": "夜游宫·记梦寄师伯浑", "dynasty": "宋代", "author": "陆游", "content": "\n雪晓清笳乱起。梦游处、不知何地。铁骑无声望似水。想关河，雁门西，青海际。\n睡觉寒灯里。漏声断、月斜窗纸。自许封侯在万里。有谁知，鬓虽残，心未死。\n"},
{"id": 1489, "title": "春晓", "dynasty": "唐代", "author": "陆龟蒙", "content": "\n春庭晓景别，清露花逦迤。\n黄蜂一过慵，夜夜栖香蕊。\n"},
{"id": 1490, "title": "将赴吴兴登乐游原一绝", "dynasty": "唐代", "author": "杜牧", "content": "\n清时有味是无能，闲爱孤云静爱僧。 \n欲把一麾江海去，乐游原上望昭陵。\n"},
{"id": 1491, "title": "题金陵渡", "dynasty": "唐代", "author": "张祜", "content": "\n金陵津渡小山楼，一宿行人自可愁。 \n潮落夜江斜月里，两三星火是瓜州。\n"},
{"id": 1492, "title": "军城早秋", "dynasty": "唐代", "author": "严武", "content": "\n昨夜秋风入汉关，朔云边月满西山。 \n更催飞将追骄虏，莫遣沙场匹马还。\n"},
{"id": 1493, "title": "咏风", "dynasty": "唐代", "author": "王勃", "content": "肃肃凉风生，加我林壑清。\n驱烟寻涧户，卷雾出山楹。\n去来固无迹，动息如有情。\n日落山水静，为君起松声。(版本一)\n肃肃凉景生，加我林壑清。\n驱烟寻涧户，卷雾出山楹。\n去来固无迹，动息如有情。\n日落山水静，为君起松声。(版本二)"},
{"id": 1494, "title": "国风·邶风·谷风", "dynasty": "先秦", "author": "佚名", "content": "\n习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。\n行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。\n泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。\n就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。\n不我能慉，反以我为仇。既阻我德，贾用不售。昔育恐育鞫，及尔颠覆。既生既育，比予于毒。\n我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。\n"},
{"id": 1495, "title": "劝学诗", "dynasty": "宋代", "author": "赵恒", "content": "\n富家不用买良田，书中自有千锺粟。\n安居不用架高堂，书中自有黄金屋。\n出门莫恨无人随，书中车马多如簇。\n娶妻莫恨无良媒，书中自有颜如玉。\n男儿若遂平生志，六经勤向窗前读。\n"},
{"id": 1496, "title": "论语七则", "dynasty": "先秦", "author": "佚名", "content": "　　子曰:“吾十有五而志于学，三十而立，四十而不惑，五十而知天命，六十而耳顺，七十而从心所欲，不踰矩。”(踰 同：逾)\n　　子曰：“君子食无求饱，居无求安，敏于事而慎于言，就有道而正焉，可谓好学也已。”\n　　子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”\n　　子曰：“衣敝緼袍，与衣狐貉者立，而不耻者，其由也与!”“不忮不求，何用不臧?”子路终身诵之。子曰：“是道也，何足以臧?”\n　　子貢問為仁。子曰：“工欲善其事，必先利其器。居是邦也，事其大夫之賢者，友其士之仁者。”《論語?衛靈公》\n　　子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”\n　　子谓子贡曰，“女与回也孰愈？”对曰，“赐也何敢望回？回也闻一以知十，赐也闻一以知二。”子曰，“弗如也，吾与女弗如也。” "},
{"id": 1497, "title": "一枝花·不伏老", "dynasty": "元代", "author": "关汉卿", "content": "　　〔一枝花〕\n　　攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。\n　　〔梁州〕\n　　我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶攧竹，打马藏阄；通五音六律滑熟，甚闲愁到我心头？伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌金缕捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。\n　　〔隔尾〕\n　　子弟每是个茅草冈、沙土窝初生的兔羔儿乍向围场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭鑞枪头，不曾落人后。恰不道“人到中年万事休”，我怎肯虚度了春秋。\n　　〔尾〕\n　　我是个蒸不烂、煮不熟、捶不匾、炒不爆、响珰珰一粒铜豌豆，恁子弟每谁教你钻入他锄不断、斫不下、解不开、顿不脱、慢腾腾千层锦套头？我玩的是梁园月，饮的是东京酒，赏的是洛阳花，攀的是章台柳。我也会围棋、会蹴踘、会打围、会插科、会歌舞、会吹弹、会咽作、会吟诗、会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休！则除是阎王亲自唤，神鬼自来勾。三魂归地府，七魄丧冥幽。天哪！那其间才不向烟花路儿上走！"},
{"id": 1498, "title": "醉花阴·黄花谩说年年好", "dynasty": "宋代", "author": "辛弃疾", "content": "\n黄花谩说年年好。也趁秋光老。绿鬓不惊秋，若斗尊前，人好花堪笑。\n蟠桃结子知多少。家住三山岛。何日跨归鸾，沧海飞尘，人世因缘了。\n"},
{"id": 1499, "title": "江外思乡", "dynasty": "唐代", "author": "韦庄", "content": "\n年年春日异乡悲，杜曲黄莺可得知。 \n更被夕阳江岸上，断肠烟柳一丝丝。\n"},
{"id": 1500, "title": "春别曲", "dynasty": "唐代", "author": "张籍", "content": "\n长江春水绿堪染，莲叶出水大如钱。 \n江头橘树君自种，那不长系木兰船。\n"},
{"id": 1501, "title": "秋思", "dynasty": "唐代", "author": "李白", "content": "\n燕支黄叶落，妾望自登台。海上碧云断，单于秋色来。\n胡兵沙塞合，汉使玉关回。征客无归日，空悲蕙草摧。\n"},
{"id": 1502, "title": "薤露", "dynasty": "魏晋", "author": "曹操", "content": "\n惟汉廿二世，所任诚不良。\n沐猴而冠带，知小而谋强。\n犹豫不敢断，因狩执君王。\n白虹为贯日，己亦先受殃。\n贼臣持国柄，杀主灭宇京。\n荡覆帝基业，宗庙以燔丧。\n播越西迁移，号泣而且行。\n瞻彼洛城郭，微子为哀伤。\n"},
{"id": 1503, "title": "与韩荆州书", "dynasty": "唐代", "author": "李白", "content": "　　白闻天下谈士相聚而言曰：“生不用封万户侯，但愿一识韩荆州。”何令人之景慕，一至于此耶！岂不以有周公之风，躬吐握之事，使海内豪俊，奔走而归之，一登龙门，则声价十倍！所以龙蟠凤逸之士，皆欲收名定价于君侯。愿君侯不以富贵而骄之、寒贱而忽之，则三千之中有毛遂，使白得颖脱而出，即其人焉。\n　　白，陇西布衣，流落楚、汉。十五好剑术，遍干诸侯。三十成文章，历抵卿相。虽长不满七尺，而心雄万夫。皆王公大人许与气义。此畴曩心迹，安敢不尽于君侯哉！\n　　君侯制作侔神明，德行动天地，笔参造化，学究天人。幸愿开张心颜，不以长揖见拒。必若接之以高宴，纵之以清谈，请日试万言，倚马可待。今天下以君侯为文章之司命，人物之权衡，一经品题，便作佳士。而君侯何惜阶前盈尺之地，不使白扬眉吐气，激昂青云耶？\n　　昔王子师为豫州，未下车，即辟荀慈明，既下车，又辟孔文举；山涛作冀州，甄拔三十余人，或为侍中、尚书，先代所美。而君侯亦荐一严协律，入为秘书郎，中间崔宗之、房习祖、黎昕、许莹之徒，或以才名见知，或以清白见赏。白每观其衔恩抚躬，忠义奋发，以此感激，知君侯推赤心于诸贤腹中，所以不归他人，而愿委身国士。傥急难有用，敢效微躯。\n　　且人非尧舜，谁能尽善？白谟猷筹画，安能自矜？至于制作，积成卷轴，则欲尘秽视听。恐雕虫小技，不合大人。若赐观刍荛，请给纸墨，兼之书人，然后退扫闲轩，缮写呈上。庶青萍、结绿，长价于薛、卞之门。幸惟下流，大开奖饰，惟君侯图之。"},
{"id": 1504, "title": "生查子·独游雨岩", "dynasty": "宋代", "author": "辛弃疾", "content": "\n溪边照影行，天在清溪底。天上有行云，人在行云里。 \n高歌谁和余，空谷清音起。非鬼亦非仙，一曲桃花水。\n"},
{"id": 1505, "title": "踏莎行·小径红稀", "dynasty": "宋代", "author": "晏殊", "content": "\n小径红稀，芳郊绿遍。高台树色阴阴见。春风不解禁杨花，蒙蒙乱扑行人面。(蒙 通：濛)\n翠叶藏莺，朱帘隔燕。炉香静逐游丝转。一场愁梦酒醒时，斜阳却照深深院。\n"},
{"id": 1506, "title": "生查子·新月曲如眉", "dynasty": "五代", "author": "牛希济", "content": "\n新月曲如眉，未有团圞意。红豆不堪看，满眼相思泪。\n终日劈桃穰，人在心儿里。两朵隔墙花，早晚成连理。\n"},
{"id": 1507, "title": "咏柳", "dynasty": "唐代", "author": "韩偓", "content": "\n褭雨拖风不自持，全身无力向人垂。\n玉纤折得遥相赠，便似观音手里时。\n"},
{"id": 1508, "title": "蔺相如完璧归赵论", "dynasty": "明代", "author": "王世贞", "content": "　　蔺相如之完璧，人皆称之。予未敢以为信也。\n　　夫秦以十五城之空名，诈赵而胁其璧。是时言取璧者，情也，非欲以窥赵也。赵得其情则弗予，不得其情则予；得其情而畏之则予，得其情而弗畏之则弗予。此两言决耳，奈之何既畏而复挑其怒也！\n　　且夫秦欲璧，赵弗予璧，两无所曲直也。入璧而秦弗予城，曲在秦；秦出城而璧归，曲在赵。欲使曲在秦，则莫如弃璧；畏弃璧，则莫如弗予。夫秦王既按图以予城，又设九宾，斋而受璧，其势不得不予城。璧入而城弗予，相如则前请曰：“臣固知大王之弗予城也。夫璧非赵璧乎？而十五城秦宝也。今使大王以璧故，而亡其十五城，十五城之子弟，皆厚怨大王以弃我如草芥也。大王弗与城，而绐赵璧，以一璧故，而失信于天下，臣请就死于国，以明大王之失信！”秦王未必不返璧也。今奈何使舍人怀而逃之，而归直于秦？\n　　是时秦意未欲与赵绝耳。令秦王怒而僇相如于市，武安君十万众压邯郸，而责璧与信，一胜而相如族，再胜而璧终入秦矣。\n　　吾故曰：蔺相如之获全于璧也，天也。若其劲渑池，柔廉颇，则愈出而愈妙于用。所以能完赵者，天固曲全之哉！"},
{"id": 1509, "title": "春望", "dynasty": "唐代", "author": "林滋", "content": "\n春海镜长天，青郊丽上年。林光虚霁晓，山翠薄晴烟。\n\n\n气暖禽声变，风恬草色鲜。散襟披石磴，韶景自深怜。\n"},
{"id": 1510, "title": "立春偶成", "dynasty": "宋代", "author": "张栻", "content": "\n律回岁晚冰霜少，春到人间草木知。\n便觉眼前生意满，东风吹水绿参差。\n"},
{"id": 1511, "title": "晚出新亭", "dynasty": "南北朝", "author": "阴铿", "content": "大江一浩荡，离悲足几重。\n潮落犹如盖，云昏不作峰。\n远戍唯闻鼓，寒山但见松。\n九十方称半，归途讵有踪。"},
{"id": 1512, "title": "青青陵上柏", "dynasty": "两汉", "author": "佚名", "content": "青青陵上柏，磊磊涧中石。\n人生天地间，忽如远行客。\n斗酒相娱乐，聊厚不为薄。\n驱车策驽马，游戏宛与洛。\n洛中何郁郁，冠带自相索。\n长衢罗夹巷，王侯多第宅。\n两宫遥相望，双阙百余尺。\n极宴娱心意，戚戚何所迫？"},
{"id": 1513, "title": "隋宫", "dynasty": "唐代", "author": "李商隐", "content": "\n紫泉宫殿锁烟霞，欲取芜城作帝家。\n玉玺不缘归日角，锦帆应是到天涯。\n于今腐草无萤火，终古垂杨有暮鸦。\n地下若逢陈后主，岂宜重问后庭花。\n"},
{"id": 1514, "title": "国风·卫风·伯兮", "dynasty": "先秦", "author": "佚名", "content": "\n伯兮朅兮，邦之桀兮。伯也执殳，为王前驱。\n自伯之东，首如飞蓬。岂无膏沐？谁适为容！\n其雨其雨，杲杲出日。愿言思伯，甘心首疾。\n焉得谖草？言树之背。愿言思伯。使我心痗。\n"},
{"id": 1515, "title": "工之侨献琴", "dynasty": "明代", "author": "刘基", "content": "　　工之侨得良桐焉，斫而为琴，弦而鼓之，金声而玉应。自以为天下之美也，献之太常。使国工视之，曰：“弗古。”还之。\n　　工之侨以归，谋诸漆工，作断纹焉；又谋诸篆工，作古窾焉。匣而埋诸土，期年出之，抱以适市。贵人过而见之，易之以百金，献诸朝。乐官传视，皆曰：“希世之珍也。”\n　　工之侨闻之，叹曰：“悲哉世也！岂独一琴哉？莫不然矣!而不早图之，其与亡矣。”遂去，入于宕之山，不知其所终。"},
{"id": 1516, "title": "画地学书", "dynasty": "宋代", "author": "欧阳修", "content": "\n欧阳修，字永叔，庐陵人。四岁而孤，母郑，守节自誓，亲诲之学。家贫，至以荻画地学书。幼敏悟过人，读书辄成诵。及冠，嶷然有声。\n修始在滁州，号醉翁，晚更号六一居士。天资刚劲，见义勇为，虽机阱在前，触发之不顾。放逐流离，至于再三，志气自若也。\n"},
{"id": 1517, "title": "塞下曲", "dynasty": "唐代", "author": "王昌龄", "content": "\n饮马渡秋水，水寒风似刀。\n平沙日未没，黯黯见临洮。\n昔日长城战，咸言意气高。\n黄尘足今古，白骨乱蓬蒿。\n"},
{"id": 1518, "title": "别离", "dynasty": "唐代", "author": "陆龟蒙", "content": "\n丈夫非无泪，不洒离别间。\n杖剑对尊酒，耻为游子颜。\n蝮蛇一螫手，壮士即解腕。\n所志在功名，离别何足叹。\n"},
{"id": 1519, "title": "遣悲怀三首·其一", "dynasty": "唐代", "author": "元稹", "content": "\n谢公最小偏怜女，自嫁黔娄百事乖。\n顾我无衣搜荩箧，泥他沽酒拔金钗。(荩箧 一作：画箧)\n野蔬充膳甘长藿，落叶添薪仰古槐。\n今日俸钱过十万，与君营奠复营斋。\n"},
{"id": 1520, "title": "夜泊牛渚怀古", "dynasty": "唐代", "author": "李白", "content": "\n牛渚西江夜，青天无片云。\n登舟望秋月，空忆谢将军。\n余亦能高咏，斯人不可闻。\n明朝挂帆席，枫叶落纷纷。(挂帆\n 一作：去)\n"},
{"id": 1521, "title": "青溪 / 过青溪水作", "dynasty": "唐代", "author": "王维", "content": "\n言入黄花川，每逐清溪水。\n随山将万转，趣途无百里。\n声喧乱石中，色静深松里。\n漾漾泛菱荇，澄澄映葭苇。\n我心素已闲，清川澹如此。\n请留磐石上，垂钓将已矣。(磐石 一作：盘石)\n"},
{"id": 1522, "title": "鸳鸯", "dynasty": "先秦", "author": "佚名", "content": "鸳鸯于飞，毕之罗之。君子万年，福禄宜之。\n鸳鸯在梁，戢其左翼。君子万年，宜其遐福。\n乘马在厩，摧之秣之。君子万年，福禄艾之。\n乘马在厩，秣之摧之。君子万年，福禄绥之。"},
{"id": 1523, "title": "鸿雁", "dynasty": "先秦", "author": "佚名", "content": "鸿雁于飞，肃肃其羽。之子于征，劬劳于野。爰及矜人，哀此鳏寡。\n鸿雁于飞，集于中泽。之子于垣，百堵皆作。虽则劬劳，其究安宅？\n鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。"},
{"id": 1524, "title": "子夜歌·人生愁恨何能免", "dynasty": "五代", "author": "李煜", "content": "\n人生愁恨何能免，销魂独我情何限！故国梦重归，觉来双泪垂。\n高楼谁与上？长记秋晴望。往事已成空，还如一梦中。\n"},
{"id": 1525, "title": "玉楼春·风前欲劝春光住", "dynasty": "宋代", "author": "辛弃疾", "content": "\n风前欲劝春光住。春在城南芳草路。未随流落水边花，且作飘零泥上絮。 \n镜中已觉星星误。人不负春春自负。梦回人远许多愁，只在梨花风雨处。\n"},
{"id": 1526, "title": "鹊踏枝·几日行云何处去", "dynasty": "五代", "author": "冯延巳", "content": "几日行云何处去？忘却归来，不道春将暮。百草千花寒食路，香车系在谁家树？\n泪眼倚楼频独语。双燕来时，陌上相逢否？撩乱春愁如柳絮，依依梦里无寻处。(依依 一作：悠悠)"},
{"id": 1527, "title": "高唐赋", "dynasty": "先秦", "author": "宋玉", "content": "　　昔者楚襄王与宋玉游于云梦之台，望高之观，其上独有云气，崪兮直上，忽兮改容，须臾之间，变化无穷。王问玉曰：“此何气也？”玉对曰：“所谓朝云者也。”王曰：“何谓朝云？”玉曰：“昔者先王尝游高唐，怠而昼寝，梦见一妇人曰：‘妾，巫山之女也。为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻，旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。”王曰：“朝云始楚，状若何也？”玉对曰：“其始楚也，榯兮若松榯；其少进也，晰兮若姣姬，扬衭鄣日，而望所思。忽兮改容，偈兮若驾驷马，建羽旗。湫兮如风，凄兮如雨。风止雨霁，云无所处。”王曰：“寡人方今可以游乎？”玉曰：“可。”王曰：“其何如矣？”玉曰：“高矣显矣，临望远矣。广矣普矣，万物祖矣。上属于天，下见于渊，珍怪奇伟，不可称论。”王曰：“试为寡人赋之！”玉曰：“唯唯！” \n　　惟高唐之大体兮，殊无物类之可仪比。巫山赫其无畴兮，道互折而曾累。登巉巗而下望兮，临大阺之稸水。遇天雨之新霁兮，观百谷之俱集。濞汹汹其无声兮，溃淡淡而并入。滂洋洋而四施兮，蓊湛湛而弗上。长风至而波起兮，若丽山之孤亩。势薄岸而相击兮，隘交引而却会。崪中怒而特高兮，若浮海而望碣石。砾磥磥而相摩兮，巆震天之礚礚。巨石溺溺之瀺灂兮，沫潼潼而高厉，水澹澹而盘纡兮，洪波淫淫之溶。奔扬踊而相击兮，云兴声之霈霈。猛兽惊而跳骇兮，妄奔走而驰迈。虎豹豺兕，失气恐喙；雕鹗鹰鹞，飞扬伏窜。股战胁息，安敢妄挚。于是水虫尽暴，乘渚之阳，鼋鼍鱣鮪，交积纵横。振鳞奋翼，蜲蜲蜿蜿。 \n　　中阪遥望，玄木冬荣，煌煌荧荧，夺人目精。爛兮若列星，曾不可殚形。榛林郁盛，葩华覆盖；双椅垂房，纠枝还会。徙靡澹淡，随波闇蔼；东西施翼，猗狔丰沛。绿叶紫裹，丹茎白蒂。纤条悲鸣；声似竽籁；清浊相和，五变四会。感心动耳，回肠伤气；孤子寡妇，寒心酸鼻。长吏隳官，贤士失志；愁思无已，叹息垂泪。 \n　　登高远望，使人心瘁；盘岸巑，裖陈皑皑。磐石险峻，倾崎崖。巌岖参差，纵横相追。陬互横啎，背穴偃蹠。交加累积，重叠增益。状若砾柱，杂巫山下；仰视山巅，肃何千千。炫燿虹蜺，俯视峥嵘，窐寥窈冥，不见其底，虚闻松声。倾岸洋洋，立而熊经，久而不去，足尽汗出。悠悠忽忽，怊怅自失。使人心动，无故自恐。賁育之断，不能为勇。卒愕异物，不知所出。纵纵莘莘，若生于鬼，若出于神。状似走兽，或象飞禽。谲诡奇伟，不可究陈。上至观侧，地盖底平。箕踵漫衍，芳草罗生。秋兰茝蕙，江离载青。青荃射干，揭车苞并。薄草靡靡，聮延夭夭，越香掩掩；众雀嗷嗷，雌雄相失，哀鸣相号。王鴡鸝黄，正冥楚鸠。秭归思妇，垂鸡高巢。其鸣喈喈，当年遨游。更唱迭和，赴曲随流。 \n　　有方之士，羡门高谿。上成郁林，公乐聚榖。进纯牺，祷琁室。醮诸神，礼太一。传祝已具，言辞已毕。王乃乘玉舆，驷仓螭，垂旒旌；旆合谐。紬大絃而雅声流，冽风过而增悲哀。于是调讴，令人惏悽，胁息曾。于是乃纵猎者，基趾如星，传言羽猎；衔枚无声，弓弩不发，罘不倾。涉莽莽，驰苹苹。飞鸟未及起，走兽未及发。何节奄忽，蹄足灑血。举功先得，获车已实。王将欲往见，必先斋戒。差时择日，简舆玄服。建云旆，蜺为旌，翠为盖。风起云止，千里而逝。盖发蒙，往自会，思万方，忧国害，开贤圣，辅不逮，九窍通郁，精神察滞。延年益寿千万岁。 "},
{"id": 1528, "title": "除夜宿石头驿", "dynasty": "唐代", "author": "戴叔伦", "content": "旅馆谁相问，寒灯独可亲。\n一年将尽夜，万里未归人。\n寥落悲前事，支离笑此身。\n愁颜与衰鬓，明日又逢春。"},
{"id": 1529, "title": "题长安壁主人", "dynasty": "唐代", "author": "张谓", "content": "\n世人结交须黄金，黄金不多交不深。 \n纵令然诺暂相许，终是悠悠行路心。\n"},
{"id": 1530, "title": "宿桐庐江寄广陵旧游", "dynasty": "唐代", "author": "孟浩然", "content": "\n山暝闻猿愁，沧江急夜流。(闻 一作：听)\n风鸣两岸叶，月照一孤舟。\n建德非吾土，维扬忆旧游。\n还将两行泪，遥寄海西头。\n"},
{"id": 1531, "title": "九辩", "dynasty": "先秦", "author": "宋玉", "content": "悲哉，秋之为气也！\n萧瑟兮草木摇落而变衰。\n憭栗兮若在远行，登山临水兮送将归。\n泬漻兮天高而气清，寂寥兮收潦而水清。\n憯悽增欷兮，薄寒之中人，\n怆怳懭悢兮，去故而就新。\n坎廪兮贫士失职而志不平，\n廓落兮羁旅而无友生，\n惆怅兮而私自怜！\n燕翩翩其辞归兮，蝉寂漠而无声。\n雁廱廱而南游兮，鹍鸡啁哳而悲鸣。\n独申旦而不寐兮，哀蟋蟀之宵征。\n时亹亹而过中兮，蹇淹留而无成。\n悲忧穷戚兮独处廓，有美一人兮心不绎。\n去乡离家兮来远客，超逍遥兮今焉薄！\n专思君兮不可化，君不知兮可奈何！\n蓄怨兮积思，心烦憺兮忘食事。\n原一见兮道余意，君之心兮与余异。\n车既驾兮朅而归，不得见兮心伤悲。\n倚结軨兮长太息，涕潺湲兮下霑轼。\n忼慨绝兮不得，中瞀乱兮迷惑。\n私自怜兮何极？心怦怦兮谅直。\n皇天平分四时兮，窃独悲此凛秋。\n白露既下百草兮，奄离披此梧楸。\n去白日之昭昭兮，袭长夜之悠悠。\n离芳蔼之方壮兮，余萎约而悲愁。\n秋既先戒以白露兮，冬又申之以严霜。\n收恢台之孟夏兮，然欿傺而沉藏。\n叶菸邑而无色兮，枝烦挐而交横。\n颜淫溢而将罢兮，柯仿佛而萎黄。\n萷櫹椮之可哀兮，形销铄而瘀伤。\n惟其纷糅而将落兮，恨其失时而无当。\n揽騑辔而下节兮，聊逍遥以相佯。\n岁忽忽而遒尽兮，恐余寿之弗将。\n悼余生之不时兮，逢此世之俇攘。\n澹容与而独倚兮，蟋蟀鸣此西堂。\n心怵惕而震荡兮，何所忧之多方。\n卬明月而太息兮，步列星而极明。\n窃悲夫蕙华之曾敷兮，纷旖旎乎都房。\n何曾华之无实兮，从风雨而飞飏！\n以为君独服此蕙兮，羌无以异于众芳。\n闵奇思之不通兮，将去君而高翔。\n心闵怜之惨悽兮，愿一见而有明。\n重无怨而生离兮，中结轸而增伤。\n岂不郁陶而思君兮？君之门以九重！\n猛犬狺狺而迎吠兮，关梁闭而不通。\n皇天淫溢而秋霖兮，后土何时而得漧？\n塊独守此无泽兮，仰浮云而永叹！\n何时俗之工巧兮？背绳墨而改错！\n郤骐骥而不乘兮，策驽骀而取路。\n当世岂无骐骥兮，诚莫之能善御。\n见执辔者非其人兮，故駶跳而远去。\n凫雁皆唼夫梁藻兮，凤愈飘翔而高举。\n圜凿而方枘兮，吾固知其鉏铻而难入。\n众鸟皆有所登棲兮，凤独遑遑而无所集。\n原衔枚而无言兮，尝被君之渥洽。\n太公九十乃显荣兮，诚未遇其匹合。\n谓骐骥兮安归？谓凤皇兮安棲？\n变古易俗兮世衰，今之相者兮举肥。\n骐骥伏匿而不见兮，凤皇高飞而不下。\n鸟兽犹知怀德兮，何云贤士之不处？\n骥不骤进而求服兮，凤亦不贪餧而妄食。\n君弃远而不察兮，虽原忠其焉得？\n欲寂漠而绝端兮，窃不敢忘初之厚德。\n独悲愁其伤人兮，冯郁郁其何极？\n霜露惨悽而交下兮，心尚幸其弗济。\n霰雪雰糅其增加兮，乃知遭命之将至。\n原徼幸而有待兮，泊莽莽与野草同死。\n原自往而径游兮，路壅绝而不通。\n欲循道而平驱兮，又未知其所从。\n然中路而迷惑兮，自压桉而学诵。\n性愚陋以褊浅兮，信未达乎从容。\n窃美申包胥之气盛兮，恐时世之不固。\n何时俗之工巧兮？灭规矩而改凿！\n独耿介而不随兮，原慕先圣之遗教。\n处浊世而显荣兮，非余心之所乐。\n与其无义而有名兮，宁穷处而守高。\n食不媮而为饱兮，衣不苟而为温。\n窃慕诗人之遗风兮，原讬志乎素餐。\n蹇充倔而无端兮，泊莽莽而无垠。\n无衣裘以御冬兮，恐溘死不得见乎阳春。\n靓杪秋之遥夜兮，心缭悷而有哀。\n春秋逴逴而日高兮，然惆怅而自悲。\n四时递来而卒岁兮，阴阳不可与俪偕。\n白日晼晚其将入兮，明月销铄而减毁。\n岁忽忽而遒尽兮，老冉冉而愈弛。\n心摇悦而日幸兮，然怊怅而无冀。\n中憯恻之悽怆兮，长太息而增欷。\n年洋洋以日往兮，老嵺廓而无处。\n事亹亹而觊进兮，蹇淹留而踌躇。\n何氾滥之浮云兮？猋壅蔽此明月。\n忠昭昭而原见兮，然霠曀而莫达。\n原皓日之显行兮，云蒙蒙而蔽之。\n窃不自聊而原忠兮，或黕点而汙之。\n尧舜之抗行兮，瞭冥冥而薄天。\n何险巇之嫉妒兮？被以不慈之伪名。\n彼日月之照明兮，尚黯黮而有瑕。\n何况一国之事兮，亦多端而胶加。\n被荷裯之晏晏兮，然潢洋而不可带。\n既骄美而伐武兮，负左右之耿介。\n憎愠惀之修美兮，好夫人之慷慨。\n众踥蹀而日进兮，美超远而逾迈。\n农夫辍耕而容与兮，恐田野之芜秽。\n事緜緜而多私兮，窃悼後之危败。\n世雷同而炫曜兮，何毁誉之昧昧！\n今修饰而窥镜兮，後尚可以竄藏。\n愿寄言夫流星兮，羌倏忽而难当。\n卒壅蔽此浮云，下暗漠而无光。\n尧舜皆有所举任兮，故高枕而自适。\n谅无怨于天下兮，心焉取此怵惕？\n乘骐骥之浏浏兮，驭安用夫强策？\n谅城郭之不足恃兮，虽重介之何益？\n邅翼翼而无终兮，忳惛惛而愁约。\n生天地之若过兮，功不成而无嶜。\n原沉滞而不见兮，尚欲布名乎天下。\n然潢洋而不遇兮，直怐愗而自苦。\n莽洋洋而无极兮，忽翱翔之焉薄？\n国有骥而不知乘兮，焉皇皇而更索？\n宁戚讴于车下兮，桓公闻而知之。\n无伯乐之相善兮，今谁使乎誉之？\n罔流涕以聊虑兮，惟著意而得之。\n纷纯纯之愿忠兮，妒被离而鄣之。\n原赐不肖之躯而别离兮，放游志乎云中。\n乘精气之抟抟兮，骛诸神之湛湛。\n骖白霓之習習兮，历群灵之丰丰。\n左硃雀之茇茇兮，右苍龙之躣躣。\n属雷师之阗阗兮，通飞廉之衙衙。\n前轻辌之锵锵兮，后辎乘之从从。\n载云旗之委蛇兮，扈屯骑之容容。\n计专专之不可化兮，原遂推而为臧。\n赖皇天之厚德兮，还及君之无恙！"},
{"id": 1532, "title": "诫兄子严敦书", "dynasty": "两汉", "author": "马援", "content": "　　援兄子严、敦，并喜讥议，而通轻侠客。援前在交趾，还书诫之曰：“吾欲汝曹闻人过失，如闻父母之名：耳可得闻，口不可得言也。好议论人长短，妄是非正法，此吾所大恶也：宁死，不愿闻子孙有此行也。汝曹知吾恶之甚矣，所以复言者，施衿结缡，申父母之戒，欲使汝曹不忘之耳！\n　　“龙伯高敦厚周慎，口无择言，谦约节俭，廉公有威。吾爱之重之，愿汝曹效之。杜季良豪侠好义，忧人之忧，乐人之乐，清浊无所失。父丧致客，数郡毕至。吾爱之重之，不愿汝曹效也。效伯高不得，犹为谨敕之士，所谓‘刻鹄不成尚类鹜’者也。效季良不得，陷为天下轻薄子，所谓‘画虎不成反类狗’者也。讫今季良尚未可知，郡将下车辄切齿，州郡以为言，吾常为寒心，是以不愿子孙效也。” "},
{"id": 1533, "title": "苏武传(节选)", "dynasty": "两汉", "author": "班固", "content": "　　武字子卿，少以父任，兄弟并为郎，稍迁至栘中厩监。时汉连伐胡，数通使相窥观。匈奴留汉使郭吉、路充国等前后十余辈，匈奴使来，汉亦留之以相当。天汉元年，且鞮侯单于初立，恐汉袭之，乃曰：「汉天子我丈人行也。」尽归汉使路充国等。武帝嘉其义，乃遣武以中郎将使持节送匈奴使留在汉者，因厚赂单于，答其善意。\n　　武与副中郎将张胜及假吏常惠等募士斥候百余人俱。既至匈奴，置币遗单于；单于益骄，非汉所望也。方欲发使送武等，会缑王与长水虞常等谋反匈奴中。缑王者，昆邪王姊子也，与昆邪王俱降汉，后随浞野侯没胡中，及卫律所将降者，阴相与谋，劫单于母阏氏归汉。会武等至匈奴。虞常在汉时，素与副张胜相知，私候胜曰：「闻汉天子甚怨卫律，常能为汉伏弩射杀之，吾母与弟在汉，幸蒙其赏赐。」张胜许之，以货物与常。后月余，单于出猎，独阏氏子弟在。虞常等七十余人欲发，其一人夜亡告之。单于子弟发兵与战，缑王等皆死，虞常生得。\n　　单于使卫律治其事。张胜闻之，恐前语发，以状语武。武曰：「事如此，此必及我，见犯乃死，重负国！」欲自杀，胜惠共止之。虞常果引张胜。单于怒，召诸贵人议，欲杀汉使者。左伊秩訾曰：「即谋单于，何以复加？宜皆降之。」单于使卫律召武受辞。武谓惠等：「屈节辱命，虽生何面目以归汉？」引佩刀自刺。卫律惊，自抱持武。驰召医，凿地为坎，置煴火，覆武其上，蹈其背，以出血。武气绝，半日复息。惠等哭，舆归营。单于壮其节，朝夕遣人候问武，而收系张胜。\n　　武益愈。单于使使晓武，会论虞常，欲因此时降武。剑斩虞常已，律曰：「汉使张胜谋杀单于近臣，当死；单于募降者，赦罪。」举剑欲击之，胜请降。律谓武曰：「副有罪，当相坐。」武曰：「本无谋，又非亲属，何谓相坐？」复举剑拟之，武不动。律曰：「苏君，律前负汉归匈奴，幸蒙大恩，赐号称王，拥众数万，马畜弥山，富贵如此。苏君今日降，明日复然。空以身膏草野，谁复知之？」武不应。律曰：「君因我降，与君为兄弟；今不听吾计，后虽复欲见我，尚可得乎？」武骂律曰：「汝为人臣子，不顾恩义，畔主背亲，为降虏于蛮夷，何以女为见？且单于信女，使决人死生，不平心持正，反欲斗两主观祸败。南越杀汉使者，屠为九郡；宛王杀汉使者，头县北阙；朝鲜杀汉使者，即时诛灭。独匈奴未耳。若知我不降明，欲令两国相攻，匈奴之祸，从我始矣！」律知武终不可胁，白单于。单于愈益欲降之。乃幽武置大窖中，绝不饮食。天雨雪。武卧，啮雪与旃毛并咽之，数日不死。匈奴以为神，乃徙武北海上无人处，使牧羝。羝乳，乃得归。别其官属常惠等，各置他所。\n　　武既至海上，廪食不至，掘野鼠去屮实而食之。杖汉节牧羊，卧起操持，节旄尽落。积五、六年，单于弟于靬王弋射海上。武能网纺缴，檠弓弩，于靬王爱之，给其衣食。三岁余，王病，赐武马畜、服匿、穹庐。王死后，人众徙去。其冬，丁令盗武牛羊，武复穷厄。\n　　初，武与李陵俱为侍中。武使匈奴明年，陵降，不敢求武。久之，单于使陵至海上，为武置酒设乐。因谓武曰：「单于闻陵与子卿素厚，故使陵来说足下，虚心欲相待。终不得归汉，空自苦亡人之地，信义安所见乎？前长君为奉车，从至雍棫阳宫，扶辇下除，触柱，折辕，劾大不敬，伏剑自刎，赐钱二百万以葬。孺卿从祠河东後土，宦骑与黄门驸马争船，推堕驸马河中，溺死，宦骑亡。诏使孺卿逐捕。不得，惶恐饮药而死。来时太夫人已不幸，陵送葬至阳陵。子卿妇年少，闻已更嫁矣。独有女弟二人，两女一男，今复十余年，存亡不可知。人生如朝露，何久自苦如此？陵始降时，忽忽如狂，自痛负汉；加以老母系保宫。子卿不欲降，何以过陵？且陛下春秋高，法令亡常，大臣亡罪夷灭者数十家，安危不可知。子卿尚复谁为乎？愿听陵计，勿复有云！」\n　　武曰：「武父子亡功德，皆为陛下所成就，位列将，爵通侯，兄弟亲近，常愿肝脑涂地。今得杀身自效，虽蒙斧钺汤镬，诚甘乐之。臣事君，犹子事父也。子为父死，亡所恨，愿无复再言。」陵与武饮数日，复曰：「子卿，壹听陵言。」武曰：「自分已死久矣！王必欲降武，请毕今日之欢，效死于前！」陵见其至诚，喟然叹曰：「嗟呼！义士！陵与卫律之罪上通于天！」因泣下沾衿，与武决去。\n　　陵恶自赐武，使其妻赐武牛羊数十头。后陵复至北海上，语武：「区脱捕得云中生口，言太守以下吏民皆白服，曰：『上崩。』」武闻之，南乡号哭，欧血，旦夕临。数月，昭帝即位。数年，匈奴与汉和亲。汉求武等。匈奴诡言武死。后汉使复至匈奴。常惠请其守者与俱，得夜见汉使，具自陈道。教使者谓单于言：「天子射上林中，得雁足有系帛书，言武等在某泽中。」使者大喜，如惠语以让单于。单于视左右而惊，谢汉使曰：「武等实在。」于是李陵置酒贺武曰：「今足下还归，扬名于匈奴，功显于汉室，虽古竹帛所载，丹青所画，何以过子卿！陵虽驽怯，令汉且贳陵罪，全其老母，使得奋大辱之积志，庶几乎曹柯之盟。此陵宿昔之所不忘也！收族陵家，为世大戮，陵尚复何顾乎？已矣！令子卿知吾心耳！异域之人，壹别长绝！」陵起舞，歌曰：「径万里兮度沙幕，为君将兮奋匈奴。路穷绝兮矢刃摧，士众灭兮名已隤，老母已死，虽欲报恩将安归？」\n　　陵泣下数行，因与武决。单于召会武官属，前以降及物故，凡随武还者九人。武以始元六年春至京师，诏武奉一太牢谒武帝园庙，拜为典属国，秩中二千石，赐钱二百万，公田二顷，宅一区。常惠徐圣赵终根皆拜为中郎，赐帛各二百匹。其余六人，老归家，赐钱人十万，复终身。常惠后至右将军，封列侯，自有传。武留匈奴凡十九岁，始以强壮出，及还，须发尽白。 "},
{"id": 1534, "title": "满庭芳·小阁藏春", "dynasty": "宋代", "author": "李清照", "content": "\n小阁藏春，闲窗锁昼，画堂无限深幽。篆香烧尽，日影下帘钩。手种江梅渐好，又何必、临水登楼。无人到，寂寥浑似，何逊在扬州。\n从来，知韵胜，难堪雨藉，不耐风揉。更谁家横笛，吹动浓愁。莫恨香消雪减，须信道、扫迹情留。难言处，良宵淡月，疏影尚风流。\n"},
{"id": 1535, "title": "蝶恋花·雨霰疏疏经泼火", "dynasty": "宋代", "author": "苏轼", "content": "\n雨霰疏疏经泼火。巷陌秋千，犹未清明过。杏子梢头香蕾破。淡红褪白胭脂涴。 \n苦被多情相折挫。病绪厌厌，浑似年时个。绕遍回廊还独坐。月笼云暗重门锁。\n"},
{"id": 1536, "title": "蝶恋花·醉别西楼醒不记", "dynasty": "宋代", "author": "晏几道", "content": "\n醉别西楼醒不记。春梦秋云，聚散真容易。斜月半窗还少睡。画屏闲展吴山翠。 \n衣上酒痕诗里字。点点行行，总是凄凉意。红烛自怜无好计。夜寒空替人垂泪。\n"},
{"id": 1537, "title": "宫词 / 宫中词", "dynasty": "唐代", "author": "朱庆馀", "content": "\n寂寂花时闭院门，美人相并立琼轩。 \n含情欲说宫中事，鹦鹉前头不敢言。\n"},
{"id": 1538, "title": "嘲王历阳不肯饮酒", "dynasty": "唐代", "author": "李白", "content": "\n地白风色寒，雪花大如手。笑杀陶渊明，不饮杯中酒。 \n浪抚一张琴，虚栽五株柳。空负头上巾，吾于尔何有。\n"},
{"id": 1539, "title": "终风", "dynasty": "先秦", "author": "佚名", "content": "\n终风且暴，顾我则笑，谑浪笑敖，中心是悼。\n终风且霾，惠然肯来，莫往莫来，悠悠我思。\n终风且曀，不日有曀，寤言不寐，愿言则嚏。\n曀曀其阴，虺虺其雷，寤言不寐，愿言则怀。\n"},
{"id": 1540, "title": "殷其雷", "dynasty": "先秦", "author": "佚名", "content": "\n殷其雷，在南山之阳。何斯违斯，莫敢或遑？振振君子，归哉归哉！\n殷其雷，在南山之侧。何斯违斯，莫敢遑息？振振君子，归哉归哉！\n殷其雷，在南山之下。何斯违斯，莫或遑处？振振君子，归哉归哉！\n"},
{"id": 1541, "title": "燕歌行二首·其二", "dynasty": "魏晋", "author": "曹丕", "content": "\n别日何易会日难，山川悠远路漫漫。\n郁陶思君未敢言，寄声浮云往不还。\n涕零雨面毁形颜，谁能怀忧独不叹。\n展诗清歌仰自宽，乐往哀来摧肺肝。\n耿耿伏枕不能眠，披衣出户步东西。\n仰看星月观云间，飞鸽晨鸣声可怜，留连顾怀不能存。\n"},
{"id": 1542, "title": "九月九日登玄武山 / 九月九日玄武山旅眺", "dynasty": "唐代", "author": "卢照邻", "content": "\n九月九日眺山川，归心归望积风烟。\n他乡共酌金花酒，万里同悲鸿雁天。\n"},
{"id": 1543, "title": "咏怀古迹五首·其二", "dynasty": "唐代", "author": "杜甫", "content": "\n摇落深知宋玉悲，风流儒雅亦吾师。\n怅望千秋一洒泪，萧条异代不同时。\n江山故宅空文藻，云雨荒台岂梦思。\n最是楚宫俱泯灭，舟人指点到今疑。\n"},
{"id": 1544, "title": "摊破浣溪沙·病起萧萧两鬓华", "dynasty": "宋代", "author": "李清照", "content": "\n病起萧萧两鬓华，卧看残月上窗纱。豆蔻连梢煎熟水，莫分茶。\n枕上诗书闲处好，门前风景雨来佳。终日向人多酝藉，木犀花。\n"},
{"id": 1545, "title": "喜迁莺·晓月坠", "dynasty": "五代", "author": "李煜", "content": "\n晓月坠，宿云微，无语枕频欹。梦回芳草思依依，天远雁声稀。\n啼莺散，馀花乱，寂寞画堂深院。片红休埽尽从伊，留待舞人归。\n"},
{"id": 1546, "title": "长安晚秋 / 秋望 / 秋夕", "dynasty": "唐代", "author": "赵嘏", "content": "\n云物凄清拂曙流，汉家宫阙动高秋。\n残星几点雁横塞，长笛一声人倚楼。\n紫艳半开篱菊静，红衣落尽渚莲愁。\n鲈鱼正美不归去，空戴南冠学楚囚。\n"},
{"id": 1547, "title": "金陵望汉江", "dynasty": "唐代", "author": "李白", "content": "\n汉江回万里，派作九龙盘。\n横溃豁中国，崔嵬飞迅湍。\n六帝沦亡后，三吴不足观。\n我君混区宇，垂拱众流安。\n今日任公子，沧浪罢钓竿。\n"},
{"id": 1548, "title": "商颂·殷武", "dynasty": "先秦", "author": "佚名", "content": "\n挞彼殷武，奋伐荆楚。深入其阻，裒荆之旅。有截其所，汤孙之绪。\n维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。\n天命多辟，设都于禹之绩。岁事来辟，勿予祸适，稼穑匪解。\n天命降监，下民有严。不僭不滥，不敢怠遑。命于下国，封建厥福。\n商邑翼翼，四方之极。赫赫厥声，濯濯厥灵。寿考且宁，以保我后生。\n陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。\n"},
{"id": 1549, "title": "立春日感怀", "dynasty": "明代", "author": "于谦", "content": "\n年去年来白发新，匆匆马上又逢春。\n关河底事空留客？岁月无情不贷人。\n一寸丹心图报国，两行清泪为思亲。\n孤怀激烈难消遣，漫把金盘簇五辛。\n"},
{"id": 1550, "title": "浣溪沙·伏雨朝寒愁不胜", "dynasty": "清代", "author": "纳兰性德", "content": "\n伏雨朝寒愁不胜，那能还傍杏花行。去年高摘斗轻盈。\n漫惹炉烟双袖紫，空将酒晕一衫青。人间何处问多情。\n"},
{"id": 1551, "title": "幽居初夏", "dynasty": "宋代", "author": "陆游", "content": "\n湖山胜处放翁家，槐柳阴中野径斜。\n水满有时观下鹭，草深无处不鸣蛙。\n箨龙已过头番笋，木笔犹开第一花。\n叹息老来交旧尽，睡来谁共午瓯茶。\n"},
{"id": 1552, "title": "金缕曲·赠梁汾", "dynasty": "清代", "author": "纳兰性德", "content": "\n德也狂生耳！偶然间、淄尘京国，乌衣门第。有酒惟浇赵州土，谁会成生此意？不信道、遂成知己。青眼高歌俱未老，向尊前、拭尽英雄泪。君不见，月如水。\n共君此夜须沉醉。且由他、娥眉谣诼，古今同忌。身世悠悠何足问，冷笑置之而已！寻思起、从头翻悔。一日心期千劫在，后身缘、恐结他生里。然诺重，君须记。\n"},
{"id": 1553, "title": "河满子·秋怨", "dynasty": "宋代", "author": "孙洙", "content": "\n怅望浮生急景，凄凉宝瑟馀音。楚客多情偏怨别，碧山远水登临。目送连天衰草，夜阑几处疏砧。\n黄叶无风自落，秋云不雨长阴。天若有情天亦老，摇摇幽恨难禁。惆怅旧欢如梦，觉来无处追寻。\n"},
{"id": 1554, "title": "离亭燕·一带江山如画", "dynasty": "宋代", "author": "张昪", "content": "\n一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。\n云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。\n"},
{"id": 1555, "title": "风入松·听风听雨过清明", "dynasty": "宋代", "author": "吴文英", "content": "\n听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。 \n西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。\n"},
{"id": 1556, "title": "卜算子·竹里一枝梅", "dynasty": "宋代", "author": "向子諲", "content": "\n岁见梅追和一首，终恨有儿女子态耳 \n竹里一枝梅，雨洗娟娟静。疑是佳人日暮来，绰约风前影。\n新恨有谁知，往事何堪省。梦绕阳台寂寞回，沾袖余香冷。\n"},
{"id": 1557, "title": "晚登三山还望京邑", "dynasty": "南北朝", "author": "谢朓", "content": "灞涘望长安，河阳视京县。\n白日丽飞甍，参差皆可见。\n余霞散成绮，澄江静如练。\n喧鸟覆春洲，杂英满芳甸。\n去矣方滞淫，怀哉罢欢宴。\n佳期怅何许，泪下如流霰。\n有情知望乡，谁能鬒不变？"},
{"id": 1558, "title": "苏小小墓", "dynasty": "唐代", "author": "李贺", "content": "\n幽兰露，如啼眼。\n无物结同心，烟花不堪剪。\n草如茵，松如盖。\n风为裳，水为佩。\n油壁车，夕相待。\n冷翠烛，劳光彩。\n西陵下，风吹雨。\n"},
{"id": 1559, "title": "望岳三首·其三", "dynasty": "唐代", "author": "杜甫", "content": "南岳配朱鸟，秩礼自百王。\n欻吸领地灵，鸿洞半炎方。\n邦家用祀典，在德非馨香。\n巡守何寂寥，有虞今则亡。\n洎吾隘世网，行迈越潇湘。\n渴日绝壁出，漾舟清光旁。\n祝融五峰尊，峰峰次低昂。\n紫盖独不朝，争长嶪相望。\n恭闻魏夫人，群仙夹翱翔。\n有时五峰气，散风如飞霜。\n牵迫限修途，未暇杖崇冈。\n归来觊命驾，沐浴休玉堂。\n三叹问府主，曷以赞我皇。\n牲璧忍衰俗，神其思降祥。"},
{"id": 1560, "title": "唐多令·柳絮", "dynasty": "清代", "author": "曹雪芹", "content": "\n粉堕百花洲，香残燕子楼。一团团、逐队成球。飘泊亦如人命薄，空缱绻，说风流。\n草木也知愁，韶华竟白头。叹今生、谁舍谁收！嫁与东风春不管，凭尔去，忍淹留！\n"},
{"id": 1561, "title": "相见欢·金陵城上西楼", "dynasty": "宋代", "author": "朱敦儒", "content": "\n金陵城上西楼，倚清秋。万里夕阳垂地，大江流。\n中原乱，簪缨散，几时收？试倩悲风吹泪，过扬州。\n"},
{"id": 1562, "title": "南园十三首", "dynasty": "唐代", "author": "李贺", "content": "花枝草蔓眼中开，小白长红越女腮。\n可怜日暮嫣香落，嫁与春风不用媒。(其一)\n宫北田塍晓气酣，黄桑饮露窣宫帘。\n长腰健妇偷攀折，将喂吴王八茧蚕。(其二)\n竹里缲丝挑网车，青蝉独噪日光斜。\n桃胶迎夏香琥珀，自课越佣能种瓜。(其三)\n三十未有二十余，白日长饥小甲蔬。\n桥头长老相哀念，因遗戎韬一卷书。(其四)\n男儿何不带吴钩，收取关山五十州。\n请君暂上凌烟阁，若个书生万户侯？(其五)\n寻章摘句老雕虫，晓月当帘挂玉弓。\n不见年年辽海上，文章何处哭秋风？(其六)\n长卿牢落悲空舍，曼倩诙谐取自容。\n见买若耶溪水剑，明朝归去事猿公。(其七)\n春水初生乳燕飞，黄蜂小尾扑花归。\n窗含远色通书幌，鱼拥香钩近石矶。(其八)\n泉沙软卧鸳鸯暖，曲岸回篙舴艋迟。\n泻酒木栏椒叶盖，病容扶起种菱丝。(其九)\n边让今朝忆蔡邕，无心裁曲卧春风。\n舍南有竹堪书字，老去溪头作钓翁。(其十)\n长峦谷口倚嵇家，白昼千峰老翠华。\n自履藤鞋收石蜜，手牵苔絮长莼花。(其十一)\n松溪黑水新龙卵，桂洞生硝旧马牙。\n谁遣虞卿裁道帔，轻绡一匹染朝霞。(其十二)\n小树开朝径，长茸湿夜烟。\n柳花惊雪浦，麦雨涨溪田。\n古刹疏钟度，遥岚破月悬。\n沙头敲石火，烧竹照渔船。(其十三)"},
{"id": 1563, "title": "采莲曲", "dynasty": "唐代", "author": "贺知章", "content": "\n稽山罢雾郁嵯峨，镜水无风也自波。\n莫言春度芳菲尽，别有中流采芰荷。\n"},
{"id": 1564, "title": "破窑赋 / 寒窑赋 / 劝世章", "dynasty": "宋代", "author": "吕蒙正", "content": "　　天有不测风云，人有旦夕祸福。蜈蚣百足，行不及蛇；雄鸡两翼，飞不过鸦。马有千里之程，无骑不能自往；人有冲天之志，非运不能自通。\n　　盖闻：人生在世，富贵不能淫，贫贱不能移。文章盖世，孔子厄于陈邦；武略超群，太公钓于渭水。颜渊命短，殊非凶恶之徒；盗跖年长，岂是善良之辈。尧帝明圣，却生不肖之儿；瞽叟愚顽，反生大孝之子。张良原是布衣，萧何称谓县吏。晏子身无五尺，封作齐国宰相；孔明卧居草庐，能作蜀汉军师。楚霸虽雄，败于乌江自刎；汉王虽弱，竟有万里江山。李广有射虎之威，到老无封；冯唐有乘龙之才，一生不遇。韩信未遇之时，无一日三餐，及至遇行，腰悬三尺玉印，一旦时衰，死于阴人之手。\n　　有先贫而后富，有老壮而少衰。满腹文章，白发竟然不中；才疏学浅，少年及第登科。深院宫娥，运退反为妓妾；风流妓女，时来配作夫人。\n　　青春美女，却招愚蠢之夫；俊秀郎君，反配粗丑之妇。蛟龙未遇，潜水于鱼鳖之间；君子失时，拱手于小人之下。衣服虽破，常存仪礼之容；面带忧愁，每抱怀安之量。时遭不遇，只宜安贫守份；心若不欺，必然扬眉吐气。初贫君子，天然骨骼生成；乍富小人，不脱贫寒肌体。\n　　天不得时，日月无光；地不得时，草木不生；水不得时，风浪不平；人不得时，利运不通。注福注禄，命里已安排定，富贵谁不欲？人若不依根基八字，岂能为卿为相？\n　　吾昔寓居洛阳，朝求僧餐，暮宿破窖，思衣不可遮其体，思食不可济其饥，上人憎，下人厌，人道我贱，非我不弃也。今居朝堂，官至极品，位置三公，身虽鞠躬于一人之下，而列职于千万人之上，有挞百僚之杖，有斩鄙吝之剑，思衣而有罗锦千箱，思食而有珍馐百味，出则壮士执鞭，入则佳人捧觞，上人宠，下人拥。人道我贵，非我之能也，此乃时也、运也、命也。\n　　嗟呼！人生在世，富贵不可尽用，贫贱不可自欺，听由天地循环，周而复始焉。\n　　天地有常用，日月有常明，四时有常序，鬼神有常灵。天有宝，日月星辰。地有宝，五谷金银。家有宝，孝子贤孙。国有宝，正直忠良。合天道，则天府鉴临。合地道，则地府消愆。合人道，则民用和睦。三道既合，祸去福来。天地和，则万物生。地道和，则万物兴。父子和，而家有济。夫妇和，而义不分。\n　　时势不可尽倚，贫穷不可尽欺，世事翻来覆去，须当周而复始。\n　　余者，居洛阳之时，朝投僧寺，夜宿破窑。布衣不能遮其体，饘粥不能充其饥。上人嫌，下人憎，皆言余之贱也，余曰：非贱也，乃时也，运也，命也。余后登高及第，入中书，官至极品，位列三公，思衣则有绮罗千箱，思食则有百味珍馐，有挞百僚之杖，有斩佞臣之剑，出则壮士执鞭，入则佳人扶袂，廪有余粟，库有余财，人皆言余之贵也，余曰：非贵也，乃时也，运也，命也。\n　　蛟龙未遇，暂居云雾之间。君子失时，屈守小人之下。命运未通，被愚人之轻弃。时运未到，被小人之欺凌。初贫君子，自怨骨格风流。乍富小人，不脱俗人体态。生平结交惟结心，莫论富贵贫贱。深得千金，而不为贵，得人一语，而胜千金。吾皆悼追无恨人，富贵须当长保守，\n　　苏秦未遇，归家时，父母憎，兄弟恶，嫂不下玑，妻不愿炊，然衣锦归故里，马壮人强，萤光彩布，兄弟含笑出户迎，妻嫂下阶倾己顾，苏秦本是旧苏秦，昔日何陈今何亲。自家骨肉尚如此，何况区区陌路人，抑犹未也。\n　　文章冠世，孔子尚厄于陈邦。武略超群，太公曾钓于渭水。颜回命短，岂是凶暴之徒。盗柘年长，自非贤良之辈。帝尧天圣，却养不肖之男。瞽叟顽嚣，反生大孝之子。甘罗十二为宰相，买臣五十作公卿。晏婴身长五尺，封为齐国宰相。韩信力无缚鸡，立为汉朝贤臣，未遇之时，口无一日瓮飧，及至兴通，身受齐王将印，吓燕取赵，统百万雄兵，一旦时休，卒于阴人之毒手。李广有射虎之威，到老无封。冯唐有安邦之志，一世无遇。\n　　上古圣贤，不掌阴阳之数。今日儒士，岂离否泰之中。腰金衣紫，都生贫贱之家。草履毛鞋，都是富豪之裔。有贫贱，而后有富贵。有小壮，而后有老衰。人能学积善，家有余庆。青春美女，反招愚独之夫。俊秀才郎，竟配丑貌之妇。五男二女，老来一身全无。万贯千金，死后离乡别井。才疏学浅，少年及第登科。满腹文章，到老终身不第。或富贵，或贫贱，皆由命理注定。\n　　若天不得时，则日月无光。地不得时，则草木不生。水不得时，则波浪不静。人不得时，则命运不通。若无根本八字，岂能为卿为相。一生皆由命，半点不由人。\n　　蜈蚣多足，不及蛇灵。雄鸡有翼，飞不及鸦。马有千里之驰，非人不能自往。人有千般巧计，无运不能自达。\n　　吾敬为此劝世文也。"},
{"id": 1565, "title": "忆江南·衔泥燕", "dynasty": "唐代", "author": "牛峤", "content": "\n衔泥燕，飞到画堂前。占得杏梁安稳处，体轻唯有主人怜，堪羡好因缘。\n"},
{"id": 1566, "title": "踏莎行·自沔东来丁未元日至金陵江上感梦而作", "dynasty": "宋代", "author": "姜夔", "content": "燕燕轻盈，莺莺娇软，分明又向华胥见。夜长争得薄情知？春初早被相思染。\n别后书辞，别时针线，离魂暗逐郎行远。淮南皓月冷千山，冥冥归去无人管。"},
{"id": 1567, "title": "无题四首", "dynasty": "唐代", "author": "李商隐", "content": "来是空言去绝踪，月斜楼上五更钟。\n梦为远别啼难唤，书被催成墨未浓。\n蜡照半笼金翡翠，麝熏微度绣芙蓉。\n刘郎已恨蓬山远，更隔蓬山一万重。\n飒飒东风细雨来，芙蓉塘外有轻雷。\n金蟾啮锁烧香入，玉虎牵丝汲井回。\n贾氏窥帘韩掾少，宓妃留枕魏王才。\n春心莫共花争发，一寸相思一寸灰。\n含情春晼晚，暂见夜阑干。\n楼响将登怯，帘烘欲过难。\n多羞钗上燕，真愧镜中鸾。\n归去横塘晓，华星送宝鞍。\n何处哀筝随急管，樱花永巷垂杨岸。\n东家老女嫁不售，白日当天三月半。\n溧阳公主年十四，清明暖后同墙看。\n归来展转到五更，梁间燕子闻长叹。"},
{"id": 1568, "title": "洛桥晚望", "dynasty": "唐代", "author": "孟郊", "content": "\n天津桥下冰初结，洛阳陌上人行绝。 \n榆柳萧疏楼阁闲，月明直见嵩山雪。\n"},
{"id": 1569, "title": "落日忆山中", "dynasty": "唐代", "author": "李白", "content": "\n雨后烟景绿，晴天散馀霞。东风随春归，发我枝上花。 \n花落时欲暮，见此令人嗟。愿游名山去，学道飞丹砂。\n"},
{"id": 1570, "title": "留别王侍御维 / 留别王维", "dynasty": "唐代", "author": "孟浩然", "content": "\n寂寂竟何待，朝朝空自归。欲寻芳草去，惜与故人违。\n当路谁相假，知音世所稀。只应守寂寞，还掩故园扉。\n"},
{"id": 1571, "title": "钓鱼湾", "dynasty": "唐代", "author": "储光羲", "content": "\n垂钓绿湾春，春深杏花乱。\n潭清疑水浅，荷动知鱼散。\n日暮待情人，维舟绿杨岸。\n"},
{"id": 1572, "title": "多歧亡羊", "dynasty": "先秦", "author": "列御寇", "content": "　　杨子之邻人亡羊，既率其党，又请杨子之竖追之。杨子曰：“嘻！亡一羊何 追者之众？”邻人曰：“多歧路。”既反，问：“获羊乎？”曰：“亡之矣。” 曰：“奚亡之？”曰：“歧路之中又有歧焉。吾不知所之，所以反也。”杨子戚 然变容，不言者移时，不笑者竟日。门人怪之，请曰：“羊贱畜，又非夫子之有， 而损言笑者何哉？”杨子不答。(追者之众 一作：追之者众)\n　　心都子曰：“大道以多歧亡羊，学者以多方丧生。学 非本不同，非本不一，而末异若是。唯归同反一，为亡得丧。子长先生之门，习 先生之道，而不达先生之况也，哀哉！”"},
{"id": 1573, "title": "新凉", "dynasty": "宋代", "author": "徐玑", "content": "\n水满田畴稻叶齐，日光穿树晓烟低。\n黄莺也爱新凉好，飞过青山影里啼。\n"},
{"id": 1574, "title": "言志", "dynasty": "明代", "author": "唐寅", "content": "\n不炼金丹不坐禅，不为商贾不耕田。\n闲来写就青山卖，不使人间造孽钱。\n"},
{"id": 1575, "title": "北风行", "dynasty": "明代", "author": "刘基", "content": "城外萧萧北风起，城上健儿吹落耳。\n将军玉帐貂鼠衣，手持酒杯看雪飞。"},
{"id": 1576, "title": "如梦令·道是梨花不是", "dynasty": "宋代", "author": "严蕊", "content": "\n道是梨花不是。\n道是杏花不是。\n白白与红红，别是东风情味。\n曾记，曾记，人在武陵微醉。\n"},
{"id": 1577, "title": "渔家傲·小雨纤纤风细细", "dynasty": "宋代", "author": "朱服", "content": "\n小雨纤纤风细细，万家杨柳青烟里。恋树湿花飞不起，愁无比，和春付与东流水。\n九十光阴能有几？金龟解尽留无计。寄语东阳沽酒市，拼一醉，而今乐事他年泪。\n"},
{"id": 1578, "title": "燕山亭·北行见杏花", "dynasty": "宋代", "author": "赵佶", "content": "裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。（闲院 一作：问院)\n凭寄离恨重重，者双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。"},
{"id": 1579, "title": "临江仙·斗草阶前初见", "dynasty": "宋代", "author": "晏几道", "content": "\n斗草阶前初见，穿针楼上曾逢。罗裙香露玉钗风。靓妆眉沁绿，羞脸粉生红。 \n流水便随春远，行云终与谁同。酒醒长恨锦屏空。相寻梦里路，飞雨落花中。\n"},
{"id": 1580, "title": "怨歌行", "dynasty": "两汉", "author": "班婕妤", "content": "新裂齐纨素，皎洁如霜雪。\n裁为合欢扇，团团似明月。\n出入君怀袖，动摇微风发。\n常恐秋节至，凉飙夺炎热。\n弃捐箧笥中，恩情中道绝。"},
{"id": 1581, "title": "重阳席上赋白菊", "dynasty": "唐代", "author": "白居易", "content": "\n满园花菊郁金黄，中有孤丛色似霜。 \n还似今朝歌酒席，白头翁入少年场。\n"},
{"id": 1582, "title": "鹬蚌相争", "dynasty": "两汉", "author": "刘向", "content": "\n　　赵且伐燕，苏代为燕谓惠王曰：“今者臣来，过易水。蚌方出曝，而鹬啄其肉，蚌合而箝其喙。鹬曰：‘今日不雨，明日不雨，即有死蚌！’蚌亦谓鹬曰：‘今日不出，明日不出，即有死鹬！’两者不肯相舍，渔者得而并禽之。今赵且伐燕，燕赵久相支，以弊大众，臣恐强秦之为渔夫也。故愿王之熟计之也！”惠王曰：“善。”乃止。\n"},
{"id": 1583, "title": "骤雨打新荷", "dynasty": "金朝", "author": "元好问", "content": "绿叶阴浓，遍池亭水阁，偏趁凉多。\n海榴初绽，朵朵簇红罗。\n老燕携雏弄语，有高柳鸣蝉相和。\n骤雨过，珍珠乱撒，打遍新荷。\n人生百年有几，念良辰美景，休放虚过。\n穷通前定，何用苦张罗。\n命友邀宾玩赏，对芳樽浅酌低歌。\n且酩酊，任他两轮日月，来往如梭。"},
{"id": 1584, "title": "十二月十五夜", "dynasty": "清代", "author": "袁枚", "content": "沉沉更鼓急，渐渐人声绝。\n吹灯窗更明，月照一天雪。"},
{"id": 1585, "title": "谢池春·壮岁从戎", "dynasty": "宋代", "author": "陆游", "content": "\n壮岁从戎，曾是气吞残虏。阵云高、狼烽夜举。朱颜青鬓，拥雕戈西戍。笑儒冠、自来多误。 \n功名梦断，却泛扁舟吴楚。漫悲歌、伤怀吊古。烟波无际，望秦关何处。叹流年、又成虚度。\n"},
{"id": 1586, "title": "忆秦娥", "dynasty": "宋代", "author": "张元干", "content": "\n桃花萼。雨肥红绽东风恶。东风恶。长亭无寐，短书难托。\n\n\n征衫辜负深闺约。禁烟时候春罗薄。春罗薄。多应消瘦，可堪梳掠。\n"},
{"id": 1587, "title": "菩萨蛮·回文秋闺怨", "dynasty": "宋代", "author": "苏轼", "content": "\n井桐双照新妆冷，冷妆新照双桐井。羞对井花愁，愁花井对羞。\n影孤怜夜永，永夜怜孤影。楼上不宜秋，秋宜不上楼。\n"},
{"id": 1588, "title": "思远人·红叶黄花秋意晚", "dynasty": "宋代", "author": "晏几道", "content": "\n红叶黄花秋意晚，千里念行客。飞云过尽，归鸿无信，何处寄书得。 \n泪弹不尽临窗滴。就砚旋研墨。渐写到别来，此情深处，红笺为无色。\n"},
{"id": 1589, "title": "更漏子·柳丝长", "dynasty": "宋代", "author": "晏几道", "content": "\n柳丝长，桃叶小。深院断无人到。红日淡，绿烟晴。流莺三两声。 \n雪香浓，檀晕少。枕上卧枝花好。春思重，晓妆迟。寻思残梦时。\n"},
{"id": 1590, "title": "忆江南·多少泪", "dynasty": "五代", "author": "李煜", "content": "\n多少泪，沾袖复横颐。心事莫将和泪滴，凤笙休向月明吹，肠断更无疑。\n"},
{"id": 1591, "title": "安定城楼", "dynasty": "唐代", "author": "李商隐", "content": "\n迢递高城百尺楼，绿杨枝外尽汀洲。\n贾生年少虚垂泪，王粲春来更远游。\n永忆江湖归白发，欲回天地入扁舟。\n不知腐鼠成滋味，猜意鹓雏竟未休。\n"},
{"id": 1592, "title": "和张仆射塞下曲六首", "dynasty": "唐代", "author": "卢纶", "content": "鹫翎金仆姑，燕尾绣蝥弧。\n独立扬新令，千营共一呼。\n林暗草惊风，将军夜引弓。\n平明寻白羽，没在石棱中。\n月黑雁飞高，单于夜遁逃。\n欲将轻骑逐，大雪满弓刀。\n野幕敞琼筵，羌戎贺劳旋。\n醉和金甲舞，雷鼓动山川。\n调箭又呼鹰，俱闻出世能。\n奔狐将迸雉，扫尽古丘陵。\n亭亭七叶贵，荡荡一隅清。\n他日题麟阁，唯应独不名。"},
{"id": 1593, "title": "吊白居易", "dynasty": "唐代", "author": "李忱", "content": "\n缀玉联珠六十年，谁教冥路作诗仙。\n浮云不系名居易，造化无为字乐天。\n童子解吟长恨曲，胡儿能唱琵琶篇。\n文章已满行人耳，一度思卿一怆然。\n"},
{"id": 1594, "title": "雄雉", "dynasty": "先秦", "author": "佚名", "content": "\n雄雉于飞，泄泄其羽。我之怀矣，自诒伊阻。\n雄雉于飞，下上其音。展矣君子，实劳我心。\n瞻彼日月，悠悠我思。道之云远，曷云能来？\n百尔君子，不知德行。不忮不求，何用不臧？\n"},
{"id": 1595, "title": "杂感", "dynasty": "清代", "author": "黄景仁", "content": "仙佛茫茫两未成，只知独夜不平鸣。\n风蓬飘尽悲歌气，泥絮沾来薄幸名。\n十有九人堪白眼，百无—用是书生。\n莫因诗卷愁成谶，春鸟秋虫自作声。"},
{"id": 1596, "title": "元日", "dynasty": "唐代", "author": "温庭筠", "content": "\n神耀破氛昏，新阳入晏温。绪风调玉吹，端日应铜浑。\n\n\n威凤跄瑶簴，升龙护璧门。雨旸春令煦，裘冕晬容尊。\n"},
{"id": 1597, "title": "旅宿", "dynasty": "唐代", "author": "杜牧", "content": "旅馆无良伴，凝情自悄然。\n寒灯思旧事，断雁警愁眠。\n远梦归侵晓，家书到隔年。\n沧江好烟月，门系钓鱼船。"},
{"id": 1598, "title": "山行留客", "dynasty": "唐代", "author": "张旭", "content": "\n山光物态弄春晖，莫为轻阴便拟归。 \n纵使晴明无雨色，入云深处亦沾衣。\n"},
{"id": 1599, "title": "国风·唐风·羔裘", "dynasty": "先秦", "author": "佚名", "content": "羔裘豹祛，自我人居居。岂无他人？维子之故。\n羔裘豹褎，自我人究究。岂无他人？维子之好。"},
{"id": 1600, "title": "神童诗", "dynasty": "宋代", "author": "汪洙", "content": "\n天子重英豪，文章教尔曹；\n万般皆下品，惟有读书高。\n少小须勤学，文章可立身；\n满朝朱紫贵，尽是读书人。\n学问勤中得，萤窗万卷书；\n三冬今足用，谁笑腹空虚。\n自小多才学，平生志气高；\n别人怀宝剑，我有笔如刀。\n朝为田舍郎，暮登天子堂；\n将相本无种，男儿当自强。\n学乃身之宝，儒为席上珍；\n君看为宰相，必用读书人。\n莫道儒冠误，诗书不负人；\n达而相天下，穷则善其身。\n遗子满赢金，何如教一经；\n姓名书锦轴，朱紫佐朝廷。\n古有千文义，须知学后通；\n圣贤俱间出，以此发蒙童。\n神童衫子短．袖大惹春风；\n未去朝天子，先来谒相公。\n年纪虽然小，文章日渐多；\n待看十五六，一举便登科。\n大比因时举，乡书以类升；\n名题仙桂籍，天府快先登。\n喜中青钱选，才高压俊英；\n萤窗新脱迹，雁塔早题名。\n年小初登第，皇都得意回；\n禹门三级浪，平地一声雷。\n一举登科目，双亲未老时；\n锦衣归故里，端的是男儿。\n玉殿传金榜，君恩赐状头；\n英雄三百辈，附我步瀛洲。\n慷慨丈夫志，生当忠孝门；\n为官须作相，及第必争先。\n宫殿召绕耸，街衢竞物华；\n风云今际会，千古帝王家。\n日月光天德，山河壮帝居；\n太平无以报，愿上万年书。\n久旱逢甘雨，他乡遇故知；\n洞房花烛夜，金榜题名时。\n土脉阳和动，韶华满眼新；\n一支梅破腊，万象渐回春。\n柳色浸衣绿，桃花映酒红；\n长安游冶子，日日醉春风。\n淑景余三月，莺花已半稀；\n浴沂谁氏子，三叹咏而归。\n数点雨余雨，一番寒食寒；\n杜鹃花发处，血泪染成丹。\n春到清明好，晴天锦绣纹；\n年年当此节，底事雨纷纷。\n风阁黄昏夜，开轩内晚凉；\n月华在户白，何处递荷香？\n一雨初收霁，金风特送凉；\n书窗应自爽，灯火夜偏长。\n庭下陈瓜果，云端闻彩车；\n争如郝隆子，只晒腹中书。\n九日龙山饮，黄花笑逐臣；\n醉看风落帽，舞爱月留人。\n昨日登高罢，今朝再举觞；\n菊荷何太苦，遭此两重阳。\n北帝方行令，天晴爱日和；\n农工新筑土，天庆纳嘉禾。\n檐外三竿日，新添一线长；\n登台观气象，云物喜呈祥。\n冬天更筹尽，春附斗柄回；\n寒暄一夜隔，客鬓两年催。\n解落三秋叶，能开二月花；\n过江千尺浪，入竹万杆斜。\n人在艳阳中，桃花映面红；\n年年二三月，底事笑春风。\n院落沉沉晓，花开白雪香；\n一枝轻带雨，泪湿贵妃妆。\n枝缀霜葩白，无言笑晓凤；\n清芳谁是侣，色间小桃红。\n倾国姿容别，多开富贵家；\n临轩一赏后，轻薄万千花。\n墙角一枝梅，凌寒独自开；\n遥知不是雪，为有暗香来。\n柯干如金石，心坚耐岁寒；\n平生谁结友，宜共竹松看。\n居可无君子，交情耐岁寒；\n春风频动处，日日报平安。\n春水满泗泽，夏云多奇峰；\n秋月扬明辉，冬岭秀孤松。\n诗酒琴棋客，风花雪月天；\n有名闲富贵，无事散神仙。\n道院迎仙客，书道隐相儒；\n庭裁栖凤竹，池养化龙鱼。\n春游芳草地，夏赏绿荷池；\n秋饮黄花酒，冬吟白雪诗。\n"},
{"id": 1601, "title": "寄外征衣", "dynasty": "唐代", "author": "陈玉兰", "content": "\n夫戍边关妾在吴，西风吹妾妾忧夫。\n一行书信千行泪，寒到君边衣到无？\n"},
{"id": 1602, "title": "朝中措·平山堂", "dynasty": "宋代", "author": "欧阳修", "content": "\n平山栏槛倚晴空，山色有无中。\n手种堂前垂柳，别来几度春风？\n文章太守，挥毫万字，一饮千钟。\n行乐直须年少，尊前看取衰翁。(\n前 通：樽)\n"},
{"id": 1603, "title": "潇湘神·斑竹枝", "dynasty": "唐代", "author": "刘禹锡", "content": "\n斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。\n"},
{"id": 1604, "title": "少年游·润州作", "dynasty": "宋代", "author": "苏轼", "content": "\n去年相送，余杭门外，飞雪似杨花。今年春尽，杨花似雪，犹不见还家。\n对酒卷帘邀明月，风露透窗纱。恰似姮娥怜双燕，分明照、画梁斜。\n"},
{"id": 1605, "title": "登楼赋", "dynasty": "两汉", "author": "王粲", "content": "　　登兹楼以四望兮，聊暇日以销忧。览斯宇之所处兮，实显敞而寡仇。挟清漳之通浦兮， 倚曲沮之长洲。背坟衍之广陆兮，临皋隰之沃流。北弥陶牧，西接昭邱。华实蔽野，黍稷盈 畴。虽信美而非吾土兮，曾何足以少留！ \n　　遭纷浊而迁逝兮，漫逾纪以迄今。情眷眷而怀归兮，孰忧思之可任？凭轩槛以遥望兮， 向北风而开襟。平原远而极目兮，蔽荆山之高岑。路逶迤而修迥兮，川既漾而济深。悲旧乡 之壅隔兮，涕横坠而弗禁。昔尼父之在陈兮，有归欤之叹音。钟仪幽而楚奏兮，庄舄显而越 吟。人情同于怀土兮，岂穷达而异心！ \n　　惟日月之逾迈兮，俟河清其未极。冀王道之一平兮，假高衢而骋力。惧匏瓜之徒悬兮， 畏井渫之莫食。步栖迟以徙倚兮，白日忽其将匿。风萧瑟而并兴兮，天惨惨而无色。兽狂顾 以求群兮，鸟相鸣而举翼，原野阒其无人兮，征夫行而未息。心凄怆以感发兮，意忉怛而惨恻。循阶除而下降兮，气交愤于胸臆。夜参半而不寐兮，怅盘桓以反侧。 "},
{"id": 1606, "title": "七夕", "dynasty": "唐代", "author": "罗隐", "content": "\n络角星河菡萏天，一家欢笑设红筵。\n应倾谢女珠玑箧，尽写檀郎锦绣篇。\n香帐簇成排窈窕，金针穿罢拜婵娟。\n铜壶漏报天将晓，惆怅佳期又一年。\n"},
{"id": 1607, "title": "王勃故事", "dynasty": "宋代", "author": "宋祁", "content": "\n九月九日都督大宴滕王阁，宿命其婿作序以夸客，因出纸笔遍请客，莫敢当，至勃，泛然不辞。都督怒，起更衣，遣吏伺其文辄报。一再报，语益奇，乃矍然曰：“天才也!”请遂成文，极欢罢。勃属文，初不精思，先磨墨数升，则酣饮，引被覆面卧，及寤，援笔成篇，不易一字，时人谓勃为腹稿。\n"},
{"id": 1608, "title": "初入淮河四绝句·其三", "dynasty": "宋代", "author": "杨万里", "content": "\n两岸舟船各背驰，波痕交涉亦难为。\n只余鸥鹭无拘管，北去南来自在飞。\n"},
{"id": 1609, "title": "雨中登岳阳楼望君山", "dynasty": "宋代", "author": "黄庭坚", "content": "投荒万死鬓毛斑，生出瞿塘滟滪关。\n未到江南先一笑，岳阳楼上对君山。\n满川风雨独凭栏，绾结湘娥十二鬟。\n可惜不当湖水面，银山堆里看青山。 "},
{"id": 1610, "title": "望海潮·洛阳怀古", "dynasty": "宋代", "author": "秦观", "content": "\n梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。\n西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。\n"},
{"id": 1611, "title": "长相思·长相思", "dynasty": "宋代", "author": "晏几道", "content": "\n长相思，长相思。若问相思甚了期，除非相见时。\n长相思，长相思。欲把相思说似谁，浅情人不知。\n"},
{"id": 1612, "title": "赠白马王彪·并序", "dynasty": "魏晋", "author": "曹植", "content": "　　\n　　谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。\n　　太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。\n　　玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。(衡轭 通：衡扼)\n　　踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。\n　　太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。\n　　心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？\n　　苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。"},
{"id": 1613, "title": "无题·凤尾香罗薄几重", "dynasty": "唐代", "author": "李商隐", "content": "\n凤尾香罗薄几重，碧文圆顶夜深缝。\n扇裁月魄羞难掩，车走雷声语未通。\n曾是寂寥金烬暗，断无消息石榴红。\n斑骓只系垂杨岸，何处西南任好风。(任 一作：待)\n"},
{"id": 1614, "title": "咏史二首·其二", "dynasty": "唐代", "author": "李商隐", "content": "\n历览前贤国与家，成由勤俭破由奢。\n何须琥珀方为枕，岂得真珠始是车。\n远去不逢青海马，力穷难拔蜀山蛇。\n几人曾预南薰曲，终古苍梧哭翠华。\n"},
{"id": 1615, "title": "清平调·其三", "dynasty": "唐代", "author": "李白", "content": "\n名花倾国两相欢，长得君王带笑看。\n解释春风无限恨，沉香亭北倚阑干。\n"},
{"id": 1616, "title": "出其东门", "dynasty": "先秦", "author": "佚名", "content": "出其东门，有女如云。虽则如云，匪我思存。缟衣綦巾，聊乐我员。\n出其闉闍，有女如荼。虽则如荼，匪我思且。缟衣茹藘，聊可与娱。"},
{"id": 1617, "title": "国风·郑风·有女同车", "dynasty": "先秦", "author": "佚名", "content": "有女同车，颜如舜华。将翱将翔，佩玉琼琚。彼美孟姜，洵美且都。\n有女同行，颜如舜英。将翱将翔，佩玉将将。彼美孟姜，德音不忘。"},
{"id": 1618, "title": "采桑子·谁翻乐府凄凉曲", "dynasty": "清代", "author": "纳兰性德", "content": "\n谁翻乐府凄凉曲？风也萧萧，雨也萧萧，瘦尽灯花又一宵。\n不知何事萦怀抱，醒也无聊，醉也无聊，梦也何曾到谢桥。\n"},
{"id": 1619, "title": "念奴娇·天南地北", "dynasty": "元代", "author": "施耐庵", "content": "\n天南地北，问乾坤，何处可容狂客？借得山东烟水寨，来买凤城春色。翠袖围香，绛绡笼雪，一笑千金值。神仙体态，薄幸如何消得？\n想芦叶滩头，蓼花汀畔，皓月空凝碧。六六雁行连八九，只待金鸡消息。义胆包天，忠肝盖地，四海无人识。离愁万种，醉乡一夜头白。\n"},
{"id": 1620, "title": "为有", "dynasty": "唐代", "author": "李商隐", "content": "\n为有云屏无限娇，凤城寒尽怕春宵。 \n无端嫁得金龟婿，辜负香衾事早朝。\n"},
{"id": 1621, "title": "忆秦娥·娄山关", "dynasty": "现代", "author": "毛泽东", "content": "\n西风烈，长空雁叫霜晨月。霜晨月，马蹄声碎，喇叭声咽。\n雄关漫道真如铁，而今迈步从头越。从头越，苍山如海，残阳如血。\n"},
{"id": 1622, "title": "游洞庭湖五首·其二", "dynasty": "唐代", "author": "李白", "content": "\n南湖秋水夜无烟，耐可乘流直上天。\n且就洞庭赊月色，将船买酒白云边。\n"},
{"id": 1623, "title": "出郊", "dynasty": "明代", "author": "杨慎", "content": "\n高田如楼梯，平田如棋局。\n白鹭忽飞来，点破秧针绿。\n"},
{"id": 1624, "title": "木兰花·城上风光莺语乱", "dynasty": "宋代", "author": "钱惟演", "content": "\n城上风光莺语乱，城下烟波春拍岸。绿杨芳草几时休，泪眼愁肠先已断。\n情怀渐觉成衰晚，鸾镜朱颜惊暗换。昔年多病厌芳尊，今日芳尊惟恐浅。\n"},
{"id": 1625, "title": "清平乐·采芳人杳", "dynasty": "宋代", "author": "张炎", "content": "\n采芳人杳，顿觉游情少。客里看春多草草，总被诗愁分了。\n去年燕子天涯，今年燕子谁家？ 三月休听夜雨，如今不是催花。\n"},
{"id": 1626, "title": "踏莎行·雪似梅花", "dynasty": "宋代", "author": "吕本中", "content": "\n雪似梅花，梅花似雪。似和不似都奇绝。恼人风味阿谁知？请君问取南楼月。\n记得去年，探梅时节。老来旧事无人说。为谁醉倒为谁醒？到今犹恨轻离别。\n"},
{"id": 1627, "title": "客从远方来", "dynasty": "两汉", "author": "佚名", "content": "客从远方来，遗我一端绮。\n相去万余里，故人心尚尔。\n文采双鸳鸯，裁为合欢被。\n著以长相思，缘以结不解。\n以胶投漆中，谁能别离此？"},
{"id": 1628, "title": "杂诗三首 / 杂咏三首", "dynasty": "唐代", "author": "王维", "content": "家住孟津河，门对孟津口。\n常有江南船，寄书家中否。\n君自故乡来，应知故乡事。\n来日绮窗前，寒梅著花未。\n已见寒梅发，复闻啼鸟声。\n心心视春草，畏向阶前生。"},
{"id": 1629, "title": "水调歌头·题西山秋爽图", "dynasty": "清代", "author": "纳兰性德", "content": "\n空山梵呗静，水月影俱沉。悠然一境人外，都不许尘侵。岁晚忆曾游处，犹记半竿斜照，一抹界疏林。绝顶茅庵里，老衲正孤吟。\n云中锡，溪头钓，涧边琴。此生著几两屐，谁识卧游心？准拟乘风归去，错向槐安回首，何日得投簪。布袜青鞋约，但向画图寻。\n"},
{"id": 1630, "title": "大德歌·春", "dynasty": "元代", "author": "关汉卿", "content": "\n子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。\n"},
{"id": 1631, "title": "端午日赐衣", "dynasty": "唐代", "author": "杜甫", "content": "\n宫衣亦有名，端午被恩荣。细葛含风软，香罗叠雪轻。 \n自天题处湿，当暑著来清。意内称长短，终身荷圣情。\n"},
{"id": 1632, "title": "宿业师山房期丁大不至 / 宿业师山房待丁大不至", "dynasty": "唐代", "author": "孟浩然", "content": "\n夕阳度西岭，群壑倏已暝。\n松月生夜凉，风泉满清听。\n樵人归欲尽，烟鸟栖初定。\n之子期宿来，孤琴候萝径。\n"},
{"id": 1633, "title": "北风", "dynasty": "先秦", "author": "佚名", "content": "\n北风其凉，雨雪其雱。惠而好我，携手同行。其虚其邪？既亟只且！\n北风其喈，雨雪其霏。惠而好我，携手同归。其虚其邪？既亟只且！\n莫赤匪狐，莫黑匪乌。惠而好我，携手同车。其虚其邪？既亟只且！\n"},
{"id": 1634, "title": "临江仙·庭院深深深几许", "dynasty": "宋代", "author": "李清照", "content": "庭院深深深几许？云窗雾阁常扃。柳梢梅萼渐分明。春归秣陵树，人老建康城。\n感月吟风多少事，如今老去无成。谁怜憔悴更凋零。试灯无意思，踏雪没心情。(试灯无意思，踏雪没心情 一作：灯花空结蕊，离别共伤情)"},
{"id": 1635, "title": "伶官传序", "dynasty": "宋代", "author": "欧阳修", "content": "　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。\n　　世言晋王之将终也，以三矢赐庄宗而告之曰：“梁，吾仇也；燕王，吾所立，契丹与吾约为兄弟，而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。\n　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归，至于誓天断发，泣下沾襟，何其衰也！岂得之难而失之易欤？抑本其成败之迹， 而皆自于人欤？《书》曰：“满招损，谦受益。” 忧劳可以兴国，逸豫可以亡身，自然之理也。\n　　故方其盛也，举天下豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！"},
{"id": 1636, "title": "对楚王问", "dynasty": "先秦", "author": "宋玉", "content": "　　楚襄王问于宋玉曰：“先生其有遗行与？何士民众庶不誉之甚也！”\n　　宋玉对曰：“唯，然，有之！愿大王宽其罪，使得毕其辞。客有歌于郢中者，其始曰《下里》、《巴人》，国中属而和者数千人。其为《阳阿》、《薤露》，国中属而和者数百人。其为《阳春》、《白雪》，国中有属而和者，不过数十人。引商刻羽，杂以流徵，国中属而和者，不过数人而已。是其曲弥高，其和弥寡。\n　　故鸟有凤而鱼有鲲。凤皇上击九千里，绝云霓，负苍天，足乱浮云，翱翔乎杳冥之上。夫蕃篱之鷃，岂能与之料天地之高哉？鲲鱼朝发昆仑之墟，暴鬐于碣石，暮宿于孟诸。夫尺泽之鲵，岂能与之量江海之大哉？故非独鸟有凤而鱼有鲲，士亦有之。夫圣人瑰意琦行，超然独处，世俗之民，又安知臣之所为哉？” "},
{"id": 1637, "title": "送紫岩张先生北伐", "dynasty": "宋代", "author": "岳飞", "content": "\n号令风霆迅，天声动北陬。\n长驱渡河洛，直捣向燕幽。\n马蹀阏氏血，旗袅可汗头。\n归来报明主，恢复旧神州。\n"},
{"id": 1638, "title": "声声慢·秋声", "dynasty": "宋代", "author": "蒋捷", "content": "\n黄花深巷，红叶低窗，凄凉一片秋声。豆雨声来，中间夹带风声。疏疏二十五点，丽谯门、不锁更声。故人远，问谁摇玉佩，檐底铃声？\n彩角声吹月堕，渐连营马动，四起笳声。闪烁邻灯，灯前尚有砧声。知他诉愁到晓，碎哝哝、多少蛩声！诉未了，把一半、分与雁声。\n"},
{"id": 1639, "title": "咏田家 / 伤田家", "dynasty": "唐代", "author": "聂夷中", "content": "\n二月卖新丝，五月粜新谷。\n医得眼前疮，剜却心头肉。\n我愿君王心，化作光明烛。\n不照绮罗筵，只照逃亡屋。\n"},
{"id": 1640, "title": "寄令狐郎中", "dynasty": "唐代", "author": "李商隐", "content": "\n嵩云秦树久离居，双鲤迢迢一纸书。 \n休问梁园旧宾客，茂陵秋雨病相如。\n"},
{"id": 1641, "title": "上枢密韩太尉书", "dynasty": "宋代", "author": "苏辙", "content": "　　太尉执事：辙生好为文，思之至深。以为文者气之所形，然文不可以学而能，气可以养而致。孟子曰：“我善养吾浩然之气。”今观其文章，宽厚宏博，充乎天地之间，称其气之小大。太史公行天下，周览四海名山大川，与燕、赵间豪俊交游，故其文疏荡，颇有奇气。此二子者，岂尝执笔学为如此之文哉？其气充乎其中而溢乎其貌，动乎其言而见乎其文，而不自知也。\n　　辙生十有九年矣。其居家所与游者，不过其邻里乡党之人；所见不过数百里之间，无高山大野可登览以自广；百氏之书，虽无所不读，然皆古人之陈迹，不足以激发其志气。恐遂汩没，故决然舍去，求天下奇闻壮观，以知天地之广大。过秦、汉之故都，恣观终南、嵩、华之高，北顾黄河之奔流，慨然想见古之豪杰。至京师，仰观天子宫阙之壮，与仓廪、府库、城池、苑囿之富且大也，而后知天下之巨丽。见翰林欧阳公，听其议论之宏辩，观其容貌之秀伟，与其门人贤士大夫游，而后知天下之文章聚乎此也。太尉以才略冠天下，天下之所恃以无忧，四夷之所惮以不敢发，入则周公、召公，出则方叔、召虎。而辙也未之见焉。\n　　且夫人之学也，不志其大，虽多而何为？辙之来也，于山见终南、嵩、华之高，于水见黄河之大且深，于人见欧阳公，而犹以为未见太尉也。故愿得观贤人之光耀，闻一言以自壮，然后可以尽天下之大观而无憾者矣。\n　　辙年少，未能通习吏事。向之来，非有取于斗升之禄，偶然得之，非其所乐。然幸得赐归待选，使得优游数年之间，将以益治其文，且学为政。太尉苟以为可教而辱教之，又幸矣！"},
{"id": 1642, "title": "春雁", "dynasty": "明代", "author": "王恭", "content": "\n春风一夜到衡阳，楚水燕山万里长。\n莫道春来便归去，江南虽好是他乡。\n"},
{"id": 1643, "title": "哀郢", "dynasty": "先秦", "author": "屈原", "content": "\n皇天之不纯命兮，何百姓之震愆。\n民离散而相失兮，方仲春而东迁。\n去故乡而就远兮，遵江夏以流亡。\n出国门而轸怀兮，甲之朝吾以行。\n发郢都而去闾兮，怊荒忽之焉极。\n楫齐杨以容与兮，哀见君而不再得。\n望长楸而太息兮，涕淫淫其若霰。\n过夏首而西浮兮，顾龙门而不见。\n心婵媛而伤怀兮，眇不知其所蹠。\n顺风波以从流兮，焉洋洋而为客。\n凌阳侯之泛滥兮，忽翱翔之焉薄。\n心絓结而不解兮，思蹇产而不释。\n将运舟而下浮兮，上洞庭而下江。\n去终古之所居兮，今逍遥而来东。\n羌灵魂之欲归兮，何须臾而忘反。\n背夏浦而西思兮，哀故都之日远。\n登大坟以远望兮，聊以舒吾忧心。\n哀州土之平乐兮，悲江介之遗风。\n当陵阳之焉至兮，淼南渡之焉如。\n曾不知夏之为丘兮，孰两东门之可芜。\n心不怡之长久兮，忧与愁其相接。\n惟郢路之辽远兮，江与夏之不可涉。\n忽若去不信兮，至今九年而不复。\n惨郁郁而不通兮，蹇侘傺而含戚。\n外承欢之汋约兮，谌荏弱而难持。\n忠湛湛而愿进兮，妒被离而障之。\n尧舜之抗行兮，瞭杳杳而薄天。\n众谗人之嫉妒兮，被以不慈之伪名。\n憎愠惀之修美兮，好夫人之慷慨。\n众踥蹀而日进兮，美超远而逾迈。\n乱曰：曼余目以流观兮，冀一反之何时。\n鸟飞反故乡兮，狐死必首丘。\n信非吾罪而弃逐兮，何日夜而忘之。\n"},
{"id": 1644, "title": "绝句漫兴九首·其五", "dynasty": "唐代", "author": "杜甫", "content": "\n肠断春江欲尽头，杖藜徐步立芳洲。(春江 一作：江春)\n颠狂柳絮随风去，轻薄桃花逐水流。\n"},
{"id": 1645, "title": "少年行四首·其三", "dynasty": "唐代", "author": "令狐楚", "content": "\n弓背霞明剑照霜，秋风走马出咸阳。\n未收天子河湟地，不拟回头望故乡。\n"},
{"id": 1646, "title": "清平乐·春晚", "dynasty": "宋代", "author": "王安国", "content": "\n留春不住，费尽莺儿语。满地残红宫锦污，昨夜南园风雨。\n小怜初上琵琶，晓来思绕天涯。不肯画堂朱户，春风自在杨花。\n"},
{"id": 1647, "title": "长相思·雨", "dynasty": "宋代", "author": "万俟咏", "content": "\n一声声，一更更。窗外芭蕉窗里灯，此时无限情。\n梦难成，恨难平。不道愁人不喜听，空阶滴到明。\n"},
{"id": 1648, "title": "木兰花慢·滁州送范倅", "dynasty": "宋代", "author": "辛弃疾", "content": "\n老来情味减，对别酒，怯流年。况屈指中秋，十分好月，不照人圆。无情水都不管；共西风、只管送归船。秋晚莼鲈江上，夜深儿女灯前。\n征衫，便好去朝天，玉殿正思贤。想夜半承明，留教视草，却遣筹边。长安故人问我，道愁肠殢酒只依然。目断秋霄落雁，醉来时响空弦。\n"},
{"id": 1649, "title": "六州歌头·长淮望断", "dynasty": "宋代", "author": "张孝祥", "content": "\n长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。 \n念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。\n"},
{"id": 1650, "title": "不见", "dynasty": "唐代", "author": "杜甫", "content": "\n不见李生久，佯狂真可哀。\n世人皆欲杀，吾意独怜才。\n敏捷诗千首，飘零酒一杯。\n匡山读书处，头白好归来。\n"},
{"id": 1651, "title": "岁暮", "dynasty": "唐代", "author": "杜甫", "content": "\n岁暮远为客，边隅还用兵。\n烟尘犯雪岭，鼓角动江城。\n天地日流血，朝廷谁请缨？\n济时敢爱死？寂寞壮心惊！\n"},
{"id": 1652, "title": "观公孙大娘弟子舞剑器行", "dynasty": "唐代", "author": "杜甫", "content": "昔有佳人公孙氏，一舞剑器动四方。\n观者如山色沮丧，天地为之久低昂。\n霍如羿射九日落，矫如群帝骖龙翔。\n来如雷霆收震怒，罢如江海凝清光。\n绛唇珠袖两寂寞，晚有弟子传芬芳。\n临颍美人在白帝，妙舞此曲神扬扬。\n与余问答既有以，感时抚事增惋伤。\n先帝侍女八千人，公孙剑器初第一。\n五十年间似反掌，风尘倾动昏王室。\n梨园弟子散如烟，女乐余姿映寒日。\n金粟堆前木已拱，瞿唐石城草萧瑟。\n玳筵急管曲复终，乐极哀来月东出。\n老夫不知其所往，足茧荒山转愁疾。"},
{"id": 1653, "title": "春中田园作", "dynasty": "唐代", "author": "王维", "content": "\n屋上春鸠鸣，村边杏花白。持斧伐远扬，荷锄觇泉脉。 \n归燕识故巢，旧人看新历。临觞忽不御，惆怅远行客。\n"},
{"id": 1654, "title": "小雅·谷风", "dynasty": "先秦", "author": "佚名", "content": "习习谷风，维风及雨。将恐将惧，维予与女。将安将乐，女转弃予。\n习习谷风，维风及颓。将恐将惧，置予于怀。将安将乐，弃予如遗。\n习习谷风，维山崔嵬。无草不死，无木不萎。忘我大德，思我小怨。"},
{"id": 1655, "title": "北门", "dynasty": "先秦", "author": "佚名", "content": "\n出自北门，忧心殷殷。终窭且贫，莫知我艰。已焉哉！天实为之，谓之何哉！\n王事适我，政事一埤益我。我入自外，室人交徧谪我。已焉哉！天实为之，谓之何哉！\n王事敦我，政事一埤遗我。我入自外，室人交徧摧我。已焉哉！天实为之，谓之何哉！\n"},
{"id": 1656, "title": "惠州一绝 / 食荔枝", "dynasty": "宋代", "author": "苏轼", "content": "\n罗浮山下四时春，卢橘杨梅次第新。\n日啖荔枝三百颗，不辞长作岭南人。（不辞 一作：不妨）\n"},
{"id": 1657, "title": "夏日杂诗", "dynasty": "清代", "author": "陈文述", "content": "\n水窗低傍画栏开，枕簟萧疏玉漏催。\n一夜雨声凉到梦，万荷叶上送秋来。\n"},
{"id": 1658, "title": "声声慢", "dynasty": "宋代", "author": "王沂孙", "content": "\n高寒户牖，虚白尊罍，千山尽入孤光。玉影如空，天葩暗落清香。平生此兴不浅，记当年、独据胡床。怎知道，是岁华换却，处处堪伤。\n\n\n已是南楼曲断，纵疏花淡月，也只凄凉。冷雨斜风，何况独掩西窗。天涯故人总老，谩相思、永夜相望。断梦远，趁秋声、一片渡江。\n"},
{"id": 1659, "title": "卜算子·感旧", "dynasty": "宋代", "author": "苏轼", "content": "\n蜀客到江南，长忆吴山好。吴蜀风流自古同，归去应须早。\n还与去年人，共藉西湖草。莫惜尊前仔细看，应是容颜老。\n"},
{"id": 1660, "title": "采桑子·清明上巳西湖好", "dynasty": "宋代", "author": "欧阳修", "content": "\n清明上巳西湖好，满目繁华。争道谁家。绿柳朱轮走钿车。 \n游人日暮相将去，醒醉喧哗。路转堤斜。直到城头总是花。\n"},
{"id": 1661, "title": "筹笔驿", "dynasty": "唐代", "author": "罗隐", "content": "\n抛掷南阳为主忧，北征东讨尽良筹。\n时来天地皆同力，运去英雄不自由。\n千里山河轻孺子，两朝冠剑恨谯周。\n唯余岩下多情水，犹解年年傍驿流。\n"},
{"id": 1662, "title": "送人东游", "dynasty": "唐代", "author": "温庭筠", "content": "\n荒戍落黄叶，浩然离故关。\n高风汉阳渡，初日郢门山。\n江上几人在，天涯孤棹还。\n何当重相见，樽酒慰离颜。\n"},
{"id": 1663, "title": "荷花", "dynasty": "唐代", "author": "李商隐", "content": "\n都无色可并，不奈此香何。瑶席乘凉设，金羁落晚过。 \n回衾灯照绮，渡袜水沾罗。预想前秋别，离居梦棹歌。\n"},
{"id": 1664, "title": "马诗二十三首", "dynasty": "唐代", "author": "李贺", "content": "龙脊贴连钱，银蹄白踏烟。\n无人织锦韂，谁为铸金鞭。\n腊月草根甜，天街雪似盐。\n未知口硬软，先拟蒺藜衔。\n忽忆周天子，驱车上玉山。\n鸣驺辞凤苑，赤骥最承恩。\n此马非凡马，房星本是星。\n向前敲瘦骨，犹自带铜声。\n大漠沙如雪，燕山月似钩。\n何当金络脑，快走踏清秋。\n饥卧骨查牙，粗毛刺破花。\n鬣焦珠色落，发断锯长麻。\n西母酒将阑，东王饭已干。\n君王若燕去，谁为曳车辕？\n赤兔无人用，当须吕布骑。\n吾闻果下马，羁策任蛮儿。\n飂叔去匆匆，如今不豢龙。\n夜来霜压栈，骏骨折西风。\n催榜渡乌江，神骓泣向风。\n君王今解剑，何处逐英雄？\n内马赐宫人，银鞯刺麒麟。\n午时盐坂上，蹭蹬溘风尘。\n批竹初攒耳，桃花未上身。\n他时须搅阵，牵去借将军。\n宝玦谁家子，长闻侠骨香。\n堆金买骏骨，将送楚襄王。\n香幞赭罗新，盘龙蹙蹬鳞。\n回看南陌上，谁道不逢春？\n不从桓公猎，何能伏虎威？\n一朝沟陇出，看取拂云飞。\n唐剑斩隋公，拳毛属太宗。\n莫嫌金甲重，且去捉飘风。\n白铁锉青禾，砧间落细莎。\n世人怜小颈，金埒畏长牙。\n伯乐向前看，旋毛在腹间。\n只今掊白草，何日蓦青山？\n萧寺驮经马，元从竺国来。\n空知有善相，不解走章台。\n重围如燕尾，宝剑似鱼肠。\n欲求千里脚，先采眼中光。\n暂系腾黄马，仙人上彩楼。\n须鞭玉勒吏，何事谪高州？\n汉血到王家，随鸾撼玉珂。\n少君骑海上，人见是青骡。\n武帝爱神仙，烧金得紫烟。\n厩中皆肉马，不解上青天。"},
{"id": 1665, "title": "归雁", "dynasty": "唐代", "author": "钱起", "content": "\n潇湘何事等闲回，水碧沙明两岸苔。 \n二十五弦弹夜月，不胜清怨却飞来。\n"},
{"id": 1666, "title": "送友人入蜀", "dynasty": "唐代", "author": "李白", "content": "\n见说蚕丛路，崎岖不易行。\n山从人面起，云傍马头生。\n芳树笼秦栈，春流绕蜀城。\n升沉应已定，不必问君平。\n"},
{"id": 1667, "title": "国风·郑风·褰裳", "dynasty": "先秦", "author": "佚名", "content": "子惠思我，褰裳涉溱。子不我思，岂无他人？狂童之狂也且！\n子惠思我，褰裳涉洧。子不我思，岂无他士？狂童之狂也且！"},
{"id": 1668, "title": "唐雎说信陵君", "dynasty": "先秦", "author": "佚名", "content": "　　信陵君杀晋鄙，救邯郸，破秦人，存赵国，赵王自郊迎。\n　　唐雎谓信陵君曰：“臣闻之曰：事有不可知者，有不可不知者；有不可忘者，有不可不忘者。”信陵君曰：“何谓也？”对曰：“人之憎我也，不可不知也；吾憎人也，不可得而知也。人之有德于我也，不可忘也；吾有德于人也，不可不忘也。今君杀晋鄙，救邯郸，破秦人，存赵国，此大德也。今赵王自郊迎，卒然见赵王，愿君之忘之也。”信陵君曰：“无忌谨受教。” "},
{"id": 1669, "title": "鹧鸪天·别情", "dynasty": "宋代", "author": "聂胜琼", "content": "\n玉惨花愁出凤城，莲花楼下柳青青。尊前一唱阳关曲，别个人人第五程。\n寻好梦，梦难成。有谁知我此时情，枕前泪共阶前雨，隔个窗儿滴到明。\n"},
{"id": 1670, "title": "虎求百兽", "dynasty": "两汉", "author": "刘向", "content": "\n荆宣王问群臣曰：“吾闻北方之畏昭奚恤也，果诚何如？”群臣莫对。\n江乙对曰：“虎求百兽而食之，得狐。狐曰：‘子无敢食我也！天帝使我长百兽。今子食我，是逆天帝命也！子以我为不信，吾为子先行，子随我后，观百兽之见我而敢不走乎？”虎以为然，故遂与之行。兽见之，皆走。虎不知兽畏己而走也，以为畏狐也。\n今王之地五千里，带甲百万，而专属之于昭奚恤，故北方之畏奚恤也，其实畏王之甲兵也！犹百兽之畏虎也！”\n"},
{"id": 1671, "title": "桓灵时童谣", "dynasty": "两汉", "author": "佚名", "content": "\n举秀才，不知书。\n举孝廉，父别居。\n寒素清白浊如泥，\n高第良将怯如鸡。\n"},
{"id": 1672, "title": "己亥杂诗（三百十五首选四）", "dynasty": "清代", "author": "龚自珍", "content": "其八\n太行一脉走蝹蜿，莽莽畿西虎气蹲。\n送我摇鞭竟东去，此山不语看中原。\n其八十三\n只筹一缆十夫多，细算千艘渡此河。\n我亦曾穈太仓粟，夜闻邪许泪滂沱！\n（五月十二日抵淮埔作） \n其八十七\n故人横海拜将军，侧立南天未蕆勋。\n我有阴符三百字，蜡丸难寄惜雄文。 \n其一百三十\n陶潜酷似卧龙豪，万古浔阳松菊高；\n莫信诗人竟平淡，二分梁甫一分骚。"},
{"id": 1673, "title": "酹江月·和友驿中言别", "dynasty": "宋代", "author": "文天祥", "content": "\n乾坤能大，算蛟龙元不是池中物。风雨牢愁无著处，那更寒蛩四壁。横槊题诗，登楼作赋，万事空中雪。江流如此，方来还有英杰。(寒蛩 一作：寒虫)\n堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。\n"},
{"id": 1674, "title": "添字丑奴儿·窗前谁种芭蕉树", "dynasty": "宋代", "author": "李清照", "content": "\n窗前谁种芭蕉树，阴满中庭。阴满中庭。叶叶心心，舒卷有馀清。(馀\n 一作：情)\n伤心枕上三更雨，点滴霖霪。点滴霖霪。愁损北人，不惯起来听。\n"},
{"id": 1675, "title": "南乡子·重九涵辉楼呈徐君猷", "dynasty": "宋代", "author": "苏轼", "content": "\n霜降水痕收。浅碧鳞鳞露远洲。酒力渐消风力软，飕飕。破帽多情却恋头。\n佳节若为酬。但把清尊断送秋。万事到头都是梦，休休。明日黄花蝶也愁。\n"},
{"id": 1676, "title": "临江仙·夜到扬州席上作", "dynasty": "宋代", "author": "苏轼", "content": "\n尊酒何人怀李白，草堂遥指江东。珠帘十里卷香风。花开又花谢，离恨几千重。\n轻舸渡江连夜到，一时惊笑衰容。语音犹自带吴侬。夜阑对酒处，依旧梦魂中。\n"},
{"id": 1677, "title": "蝶恋花·海燕双来归画栋", "dynasty": "宋代", "author": "欧阳修", "content": "\n海燕双来归画栋。帘影无风，花影频移动。半醉腾腾春睡重。绿鬟堆枕香云拥。 \n翠被双盘金缕凤。忆得前春，有个人人共。花里黄莺时一弄。日斜惊起相思梦。\n"},
{"id": 1678, "title": "冬日归旧山", "dynasty": "唐代", "author": "李白", "content": "\n未洗染尘缨，归来芳草平。一条藤径绿，万点雪峰晴。 \n地冷叶先尽，谷寒云不行。嫩篁侵舍密，古树倒江横。 \n白犬离村吠，苍苔壁上生。穿厨孤雉过，临屋旧猿鸣。 \n木落禽巢在，篱疏兽路成。拂床苍鼠走，倒箧素鱼惊。 \n洗砚修良策，敲松拟素贞。此时重一去，去合到三清。\n"},
{"id": 1679, "title": "清江引·秋怀", "dynasty": "元代", "author": "张可久", "content": "西风信来家万里，问我归期未？\n雁啼红叶天，人醉黄花地，芭蕉雨声秋梦里。"},
{"id": 1680, "title": "菩萨蛮·枕前发尽千般愿", "dynasty": "五代", "author": "佚名", "content": "\n枕前发尽千般愿，要休且待青山烂。水面上秤锤浮，直待黄河彻底枯。\n白日参辰现，北斗回南面。休即未能休，且待三更见日头。\n"},
{"id": 1681, "title": "绝句", "dynasty": "宋代", "author": "吴涛", "content": "游子春衫已试单，桃花飞尽野梅酸。\n怪来一夜蛙声歇，又作东风十日寒。"},
{"id": 1682, "title": "别滁", "dynasty": "宋代", "author": "欧阳修", "content": "\n花光浓烂柳轻明，酌酒花前送我行。\n我亦且如常日醉，莫教弦管作离声。\n"},
{"id": 1683, "title": "山坡羊·道情", "dynasty": "元代", "author": "宋方壶", "content": "\n青山相待，白云相爱，梦不到紫罗袍共黄金带。一茅斋，野花开。管甚谁家兴废谁成败，陋巷箪瓢亦乐哉。贫，气不改；达，志不改。\n"},
{"id": 1684, "title": "点绛唇·花信来时", "dynasty": "宋代", "author": "晏几道", "content": "\n花信来时，恨无人似花依旧。又成春瘦，折断门前柳。\n天与多情，不与长相守。分飞后，泪痕和酒，占了双罗袖。\n"},
{"id": 1685, "title": "杂诗二首", "dynasty": "魏晋", "author": "曹丕", "content": "漫漫秋夜长，烈烈北风凉。\n展转不能寐，披衣起彷徨。\n彷徨忽已久，白露沾我裳。\n俯视清水波，仰看明月光。\n天汉回西流，三五正纵横。\n草虫鸣何悲，孤雁独南翔。\n郁郁多悲思，绵绵思故乡。\n愿飞安得翼，欲济河无梁。\n向风长叹息，断绝我中肠。\n西北有浮云，亭亭如车盖。\n惜我时不遇，适与飘风会。\n吹我东南行，行行至吴会。\n吴会非吾乡，安能久留滞。\n弃置勿复陈，客子常畏人。"},
{"id": 1686, "title": "长安夜雨", "dynasty": "唐代", "author": "薛逢", "content": "\n滞雨通宵又彻明，百忧如草雨中生。\n心关桂玉天难晓，运落风波梦亦惊。\n压树早鸦飞不散，到窗寒鼓湿无声。\n当年志气俱消尽，白发新添四五茎。\n"},
{"id": 1687, "title": "塞下曲", "dynasty": "唐代", "author": "李益", "content": "\n伏波惟愿裹尸还，定远何须生入关。 \n莫遣只轮归海窟，仍留一箭射天山。\n"},
{"id": 1688, "title": "送魏万之京", "dynasty": "唐代", "author": "李颀", "content": "\n朝闻游子唱离歌，昨夜微霜初渡河。\n鸿雁不堪愁里听，云山况是客中过。\n关城树色催寒近，御苑砧声向晚多。(\n色 一作：曙)\n莫见长安行乐处，空令岁月易蹉跎。\n"},
{"id": 1689, "title": "八月十五夜桃源玩月", "dynasty": "唐代", "author": "刘禹锡", "content": "\n尘中见月心亦闲，况是清秋仙府间。\n凝光悠悠寒露坠，此时立在最高山。\n碧虚无云风不起，山上长松山下水。\n群动悠然一顾中，天高地平千万里。\n少君引我升玉坛，礼空遥请真仙官。\n云拼欲下星斗动，天乐一声肌骨寒。\n金霞昕昕渐东上，轮欹影促犹频望。\n绝景良时难再并，他年此日应惆怅。\n"},
{"id": 1690, "title": "天净沙·宁可少活十年", "dynasty": "元代", "author": "严忠济", "content": "宁可少活十年，休得一日无权，大丈夫时乖命蹇。有朝一日天随人愿，赛田文养客三千。"},
{"id": 1691, "title": "五月十九日大雨", "dynasty": "明代", "author": "刘基", "content": "风驱急雨洒高城，云压轻雷殷地声。\n雨过不知龙去处，一池草色万蛙鸣。"},
{"id": 1692, "title": "沁园春·题潮阳张许二公庙", "dynasty": "宋代", "author": "文天祥", "content": "\n为子死孝，为臣死忠，死又何妨。\n自光岳气分，士无全节；君臣义缺，谁负刚肠。\n骂贼睢阳，爱君许远，留取声名万古香。\n后来者，无二公之操，百炼之钢。\n人生翕歘云亡。\n好烈烈轰轰做一场。\n使当时卖国，甘心降虏，受人唾骂，安得流芳。\n古庙幽沉，仪容俨雅，枯木寒鸦几夕阳。\n邮亭下，有奸雄过此，仔细思量。\n"},
{"id": 1693, "title": "南柯子·十里青山远", "dynasty": "宋代", "author": "仲殊", "content": "\n十里青山远，潮平路带沙。数声啼鸟怨年华。又是凄凉时候，在天涯。\n白露收残月，清风散晓霞。绿杨堤畔问荷花：记得年时沽酒，那人家？\n"},
{"id": 1694, "title": "浣溪沙·送梅庭老赴上党学官", "dynasty": "宋代", "author": "苏轼", "content": "\n门外东风雪洒裾，山头回首望三吴。不应弹铗为无鱼。\n上党从来天下脊，先生元是古之儒。时平不用鲁连书。\n"},
{"id": 1695, "title": "绝句", "dynasty": "唐代", "author": "贾岛", "content": "\n海底有明月，圆于天上轮。得之一寸光，可买千里春。\n"},
{"id": 1696, "title": "口号", "dynasty": "唐代", "author": "贾岛", "content": "\n中夜忽自起，汲此百尺泉。林木含白露，星斗在青天。\n"},
{"id": 1697, "title": "赠头陀师", "dynasty": "唐代", "author": "刘商", "content": "\n少壮从戎马上飞，雪山童子未缁衣。 \n秋山年长头陀处，说我军前射虎归。\n"},
{"id": 1698, "title": "岁暮归南山 / 归故园作 / 归终南山", "dynasty": "唐代", "author": "孟浩然", "content": "\n北阙休上书，南山归敝庐。不才明主弃，多病故人疏。 \n白发催年老，青阳逼岁除。永怀愁不寐，松月夜窗虚。\n"},
{"id": 1699, "title": "万山潭作", "dynasty": "唐代", "author": "孟浩然", "content": "\n垂钓坐磐石，水清心亦闲。\n鱼行潭树下，猿挂岛藤间。\n游女昔解佩，传闻于此山。\n求之不可得，沿月棹歌还。\n"},
{"id": 1700, "title": "葛生", "dynasty": "先秦", "author": "佚名", "content": "\n葛生蒙楚，蔹蔓于野。予美亡此，谁与？独处？\n葛生蒙棘，蔹蔓于域。予美亡此，谁与？独息？\n角枕粲兮，锦衾烂兮。予美亡此，谁与？独旦？\n夏之日，冬之夜。百岁之后，归于其居。\n冬之夜，夏之日。百岁之后，归于其室。\n"},
{"id": 1701, "title": "上林赋", "dynasty": "两汉", "author": "司马相如", "content": "　　亡是公听然而笑曰：“楚则失矣，而齐亦未为得也。夫使诸侯纳贡者，非为财币，所以述职也。封疆画界者，非为守御，所以禁淫也。今齐列为东藩，而外私肃慎，捐国逾限，越海而田，其于义固未可也。且二君之论，不务明君臣之义，正诸侯之礼，徒事争于游戏之乐，苑囿之大，欲以奢侈相胜，荒淫相越，此不可以扬名发誉，而适足以贬君自损也。\n　　“且夫齐楚之事，又乌足道乎！君未睹夫巨丽也，独不闻天子之上林乎？左苍梧，右西极。丹水更其南，紫渊径其北。终始灞浐，出入泾渭；酆镐潦潏，纡馀委蛇，经营乎其内。荡荡乎八川分流，相背而异态。东西南北，驰骛往来，出乎椒丘之阙，行乎洲淤之浦，经乎桂林之中，过乎泱漭之野。汩乎混流，顺阿而下，赴隘狭之口，触穹石，激堆埼，沸乎暴怒，汹涌澎湃。滭弗宓汩，逼侧泌瀄。横流逆折，转腾潎冽，滂濞沆溉。穹隆云桡，宛潬胶戾。逾波趋浥，涖涖下濑。批岩冲拥，奔扬滞沛。临坻注壑，瀺灂霣坠，沈沈隐隐，砰磅訇礚，潏潏淈淈，湁潗鼎沸。驰波跳沫，汩濦漂疾。悠远长怀，寂漻无声，肆乎永归。然后灏溔潢漾，安翔徐回，翯乎滈滈，东注太湖，衍溢陂池。于是乎鲛龙赤螭，??渐离，鰅鰫鳍鮀，禺禺魼鳎，揵鳍掉尾，振鳞奋翼，潜处乎深岩，鱼鳖讙声，万物众伙。明月珠子，的砾江靡。蜀石黄碝，水玉磊砢，磷磷烂烂，采色澔汗，藂积乎其中。鸿鹔鹄鸨，鴐 鹅属玉，交精旋目，烦鹜庸渠，箴疵?卢，群浮乎其上，泛淫泛滥，随风澹淡，与波摇荡，奄薄水渚，唼喋菁藻，咀嚼菱藕。\n　　“于是乎崇山矗矗，巃嵷崔巍，深林巨木，崭岩参嵳，九嵕嶻嶭。南山峨峨，岩陁甗崎，摧崣崛崎。振溪通谷，蹇产沟渎，谽呀豁閕。阜陵别岛，崴磈葨廆，丘虚堀礨，隐辚郁垒，登降施靡，陂池貏豸，沇溶淫鬻，散涣夷陆，亭皋千里，靡不被筑。揜以绿蕙，被以江蓠，糅以蘪芜，杂以留夷。布结缕，攒戾莎，揭车衡兰，槀本射干，茈姜蘘荷，葴持若荪，鲜支黄砾，蒋苎青薠，布濩闳泽，延曼太原。离靡广衍，应风披靡，吐芳扬烈，郁郁菲菲，众香发越，肸蚃布写，晻薆咇茀。\n　　“于是乎周览泛观，缜纷轧芴，芒芒恍忽。视之无端，察之无涯，日出东沼，入乎西陂。其南则隆冬生长，涌水跃波。其兽则?旄貘嫠，沈牛麈麋，赤首圜题，穷奇象犀。其北则盛夏含冻裂地，涉冰揭河。其兽则麒麟角端，騊駼橐驼，蛩蛩驒騱，駃騠驴骡六庵注。\n　　“于是乎离宫别馆，弥山跨谷，高廊四注，重坐曲阁，华榱璧珰，辇道纚属，步櫩周流，长途中宿。夷嵕筑堂，累台增成，岩窔洞房，頫杳眇而无见，仰攀橑而扪天，奔星更于闺闼，宛虹扦于楯轩，青龙蚴蟉于东箱，象舆婉僤于西清，灵圄燕于闲馆，偓佺之伦，暴于南荣。醴泉涌于清室，通川过于中庭。盘石振崖，嵚岩倚倾。嵯峨磼礏，刻削峥嵘。玫瑰碧琳，珊瑚丛生，琘玉旁唐，玢豳文鳞，赤瑕驳荦，杂臿其间，晁采琬琰，和氏出焉。\n　　“于是乎卢橘夏熟，黄甘橙楱，枇杷橪柿，亭奈厚朴，梬枣杨梅，樱桃蒲陶，隐夫薁棣，答沓离支，罗乎后宫，列乎北园。崒丘陵，下平原，扬翠叶，扤紫茎，发红华，垂朱荣，煌煌扈扈，照曜钜野。沙棠栎槠，华枫枰栌，留落胥邪，仁频并闾，欃檀木兰，豫章女贞，长千仞，大连抱，夸条直畅，实叶葰楙，攒立丛倚，连卷欐佹，崔错癹骫，坑衡閜砢，垂条扶疏，落英幡纚，纷溶箾蔘，猗狔从风，藰莅卉歙，盖象金石之声，管籥之音。偨池茈虒，旋还乎后宫，杂袭絫辑，被山缘谷，循阪下隰，视之无端，究之无穷。\n　　“于是乎玄猨素雌，蜼玃飞鸓，蛭蜩蠼猱，獑胡豰蛫，栖息乎其间。长啸哀鸣，翩幡互经。夭蟜枝格，偃蹇杪颠。隃绝梁，腾殊榛，捷垂条，掉希间，牢落陆离，烂漫远迁。若此者数百千处。娱游往来，宫宿馆舍，庖厨不徙，后宫不移，百官备具。\n　　“于是乎背秋涉冬，天子校猎。乘镂象，六玉虬，拖蜺旌，靡云旗，前皮轩，后道游。孙叔奉辔，卫公参乘，扈从横行，出乎四校之中。鼓严簿，纵猎者，河江为阹，泰山为橹，车骑雷起，殷天动地，先后陆离，离散别追。淫淫裔裔，缘陵流泽，云布雨施。生貔豹，搏豺狼，手熊罴，足壄羊，蒙鹖苏，绔白虎，被班文，跨壄马，凌三嵕之危，下碛历之坻。径峻赴险，越壑厉水。椎蜚廉，弄獬豸，格虾蛤，鋋猛氏，羂騕褭，射封豕。箭不苟害，解脰陷脑，弓不虚发，应声而倒。于是乘舆弭节徘徊，翱翔往来，睨部曲之进退，览将帅之变态。然后侵淫促节，儵夐远去，流离轻禽，蹴履狡兽。轊白鹿，捷狡兔，轶赤电，遗光耀。追怪物，出宇宙，弯蕃弱，满白羽，射游枭，栎蜚遽。择肉而后发，先中而命处，弦矢分，艺殪仆。然后扬节而上浮，凌惊风，历骇猋，乘虚无，与神俱。躏玄鹤，乱昆鸡，遒孔鸾，促鵔鸃，拂翳鸟，捎凤凰，捷鹓鶵，揜焦明。道尽途殚，回车而还。消遥乎襄羊，降集乎北纮，率乎直指，晻乎反乡。蹷石阙，历封峦，过鳷鹊，望露寒，下棠梨，息宜春，西驰宣曲，濯鹢牛首，登龙台，掩细柳。观士大夫之勤略，均猎者之所得获，徒车之所轥轹，步骑之所蹂若，人臣之所蹈籍，与其穷极倦谻，惊惮詟伏，不被创刃而死者，他他籍籍，填坑满谷，掩平弥泽。\n　　“于是乎游戏懈怠，置酒乎颢天之台，张乐乎轇輵之宇。撞千石之钟，立万石之虡，建翠华之旗，树灵鼍之鼓，奏陶唐氏之舞，听葛天氏之歌，千人唱，万人和，山陵为之震动，川谷为之荡波。巴渝宋蔡，淮南干遮，文成颠歌，族居递奏，金鼓迭起，铿鎗闛鞈，洞心骇耳。荆吴郑卫之声，韶濩武象之乐，阴淫案衍之音，鄢郢缤纷，激楚结风。俳优侏儒，狄鞮之倡，所以娱耳目乐心意者，丽靡烂漫于前，靡曼美色于后。若夫青琴、宓妃之徒，绝殊离俗，妖冶娴都，靓妆刻饰，便嬛绰约，柔桡嫚嫚，妩媚孅弱。曳独茧之褕绁，眇阎易以恤削，便姗嫳屑，与俗殊服，芬芳沤郁，酷烈淑郁；皓齿粲烂，宜笑的皪；长眉连娟，微睇绵藐，色授魂与，心愉于侧。\n　　“于是酒中乐酣，天子芒然而思，似若有亡，曰：‘嗟乎！此大奢侈。朕以览听馀闲，无事弃日，顺天道以杀伐，时休息于此。恐后叶靡丽，遂往而不返，非所以为继嗣创业垂统也。’于是乎乃解酒罢猎，而命有司曰：‘地可垦辟，悉为农郊，以赡萌隶，隤墙填堑，使山泽之人得至焉。实陂池而勿禁，虚宫馆而勿仞，发仓廪以救贫穷，补不足，恤鳏寡，存孤独，出德号，省刑罚，改制度，易服色，革正朔，与天下为更始。’\n　　“于是历吉日以斋戒，袭朝服，乘法驾，建华旗，鸣玉鸾，游于六艺之囿，驰骛乎仁义之涂，览观《春秋》之林，射《狸首》，兼《驺虞》，弋玄鹤，舞干戚，载云?，揜群雅，悲《伐檀》，乐乐胥，修容乎礼园，翱翔乎书圃，述《易》道，放怪兽，登明堂，坐清庙，次群臣，奏得失，四海之内，靡不受获。于斯之时，天下大说，乡风而听，随流而化，芔然兴道而迁义，刑错而不用，德隆于三王，而功羡于五帝。若此故猎，乃可喜也。若夫终日驰骋，劳神苦形，罢车马之用，抏士卒之精，费府库之财，而无德厚之恩，务在独乐，不顾众庶，亡国家之政，贪雉兔之获，则仁者不繇也。从此观之，齐楚之事，岂不哀哉！地方不过千里，而囿居九百，是草木不得垦辟，而人无所食也。夫以诸侯之细，而乐万乘之侈，仆恐百姓被其尤也。”\n　　于是二子愀然改容，超若自失，逡巡避席，曰：“鄙人固陋，不知忌讳，乃今日见教，谨受命矣。”"},
{"id": 1702, "title": "折荷有赠", "dynasty": "唐代", "author": "李白", "content": "\n涉江玩秋水，爱此红蕖鲜。\n攀荷弄其珠，荡漾不成圆。\n佳人彩云里，欲赠隔远天。\n相思无因见，怅望凉风前。\n"},
{"id": 1703, "title": "水龙吟·老来曾识渊明", "dynasty": "宋代", "author": "辛弃疾", "content": "老来曾识渊明，梦中一见参差是。觉来幽恨，停觞不御，欲歌还止。白发西风，折腰五斗，不应堪此。问北窗高卧，东篱自醉，应别有，归来意。\n须信此翁未死，到如今凛然生气。吾侪心事，古今长在，高山流水。富贵他年，直饶未免，也应无味。甚东山何事，当时也道，为苍生起。"},
{"id": 1704, "title": "念奴娇·书东流村壁", "dynasty": "宋代", "author": "辛弃疾", "content": "\n野棠花落，又匆匆过了，清明时节。刬地东风欺客梦，一枕云屏寒怯。曲岸持觞，垂杨系马，此地曾经别。楼空人去，旧游飞燕能说。\n闻道绮陌东头，行人长见，帘底纤纤月。旧恨春江流不断，新恨云山千叠。料得明朝，尊前重见，镜里花难折。也应惊问：近来多少华发？\n"},
{"id": 1705, "title": "鹊桥仙·七夕", "dynasty": "宋代", "author": "范成大", "content": "\n双星良夜，耕慵织懒，应被群仙相妒。娟娟月姊满眉颦，更无奈、风姨吹雨。 \n相逢草草，争如休见，重搅别离心绪。新欢不抵旧愁多，倒添了、新愁归去。\n"},
{"id": 1706, "title": "临江仙·记得金銮同唱第", "dynasty": "宋代", "author": "欧阳修", "content": "\n记得金銮同唱第，春风上国繁华。如今薄宦老天涯。十年岐路，空负曲江花。\n闻说阆山通阆苑，楼高不见君家。孤城寒日等闲斜。离愁难尽，红树远连霞。\n"},
{"id": 1707, "title": "视刀环歌", "dynasty": "唐代", "author": "刘禹锡", "content": "\n常恨言语浅，不如人意深。\n今朝两相视，脉脉万重心。\n"},
{"id": 1708, "title": "守岁", "dynasty": "唐代", "author": "李世民", "content": "暮景斜芳殿，年华丽绮宫。\n寒辞去冬雪，暖带入春风。\n阶馥舒梅素，盘花卷烛红。\n共欢新故岁，迎送一宵中。"},
{"id": 1709, "title": "送陈秀才还沙上省墓", "dynasty": "明代", "author": "高启", "content": "\n满衣血泪与尘埃，乱后还乡亦可哀。\n风雨梨花寒食过，几家坟上子孙来？\n"},
{"id": 1710, "title": "雪望", "dynasty": "清代", "author": "洪升", "content": "\n寒色孤村幕，悲风四野闻。\n溪深难受雪，山冻不流云。\n鸥鹭飞难辨，沙汀望莫分。\n野桥梅几树，并是白纷纷。\n"},
{"id": 1711, "title": "鄂州南楼书事", "dynasty": "宋代", "author": "黄庭坚", "content": "\n四顾山光接水光，凭栏十里芰荷香。\n清风明月无人管，并作南楼一味凉。\n"},
{"id": 1712, "title": "鹧鸪天·家住苍烟落照间", "dynasty": "宋代", "author": "陆游", "content": "\n家住苍烟落照间，丝毫尘事不相关。斟残玉瀣行穿竹，卷罢《黄庭》卧看山。\n贪啸傲，任衰残，不妨随处一开颜。元知造物心肠别，老却英雄似等闲！\n"},
{"id": 1713, "title": "蝶恋花·京口得乡书", "dynasty": "宋代", "author": "苏轼", "content": "\n雨后春容清更丽。只有离人，幽恨终难洗。北固山前三面水。碧琼梳拥青螺髻。\n一纸乡书来万里。问我何年，真个成归计。白首送春拚一醉。东风吹破千行泪。\n"},
{"id": 1714, "title": "一丛花令·伤高怀远几时穷", "dynasty": "宋代", "author": "张先", "content": "伤高怀远几时穷？无物似情浓。离愁正引千丝乱，更东陌、飞絮蒙蒙。嘶骑渐遥，征尘不断，何处认郎踪！\n双鸳池沼水溶溶，南北小桡通。梯横画阁黄昏后，又还是、斜月帘栊。沉恨细思，不如桃杏，犹解嫁东风。"},
{"id": 1715, "title": "重别周尚书", "dynasty": "南北朝", "author": "庾信", "content": "\n阳关万里道，不见一人归。\n惟有河边雁，秋来南向飞。\n"},
{"id": 1716, "title": "车遥遥篇", "dynasty": "魏晋", "author": "傅玄", "content": "车遥遥兮马洋洋，追思君兮不可忘。\n君安游兮西入秦，愿为影兮随君身。\n君在阴兮影不见，君依光兮妾所愿。"},
{"id": 1717, "title": "元日·晨鸡两遍报", "dynasty": "唐代", "author": "方干", "content": "\n晨鸡两遍报更阑，刁斗无声晓漏干。\n暖日映山调正气，东风入树舞残寒。\n轩车欲识人间感，献岁须来帝里看。\n才酌屠苏定年齿，坐中惟笑鬓毛斑。\n"},
{"id": 1718, "title": "焚书坑", "dynasty": "唐代", "author": "章碣", "content": "\n竹帛烟销帝业虚，关河空锁祖龙居。\n坑灰未冷山东乱，刘项原来不读书。\n"},
{"id": 1719, "title": "同李十一醉忆元九", "dynasty": "唐代", "author": "白居易", "content": "\n花时同醉破春愁，醉折花枝作酒筹。\n忽忆故人天际去，计程今日到梁州。\n"},
{"id": 1720, "title": "寄全椒山中道士", "dynasty": "唐代", "author": "韦应物", "content": "\n今朝郡斋冷，忽念山中客。\n涧底束荆薪，归来煮白石。\n欲持一瓢酒，远慰风雨夕。\n落叶满空山，何处寻行迹。\n"},
{"id": 1721, "title": "赠裴十四", "dynasty": "唐代", "author": "李白", "content": "\n朝见裴叔则，朗如行玉山。\n黄河落天走东海，万里写入胸怀间。\n身骑白鼋不敢度，金高南山买君顾。\n徘徊六合无相知，飘若浮云且西去！\n"},
{"id": 1722, "title": "秦妇吟", "dynasty": "唐代", "author": "韦庄", "content": "\n　　中和癸卯春三月，洛阳城外花如雪。东西南北路人绝，绿杨悄悄香尘灭。路旁忽见如花人，独向绿杨阴下歇。凤侧鸾欹鬓脚斜，红攒黛敛眉心折。借问女郎何处来？含颦欲语声先咽。回头敛袂谢行人，丧乱漂沦何堪说！三年陷贼留秦地，依稀记得秦中事。君能为妾解金鞍，妾亦与君停玉趾。\n　　前年庚子腊月五，正闭金笼教鹦鹉。斜开鸾镜懒梳头，闲凭雕栏慵不语。忽看门外起红尘，已见街中擂金鼓。居人走出半仓惶，朝士归来尚疑误。是时西面官军入，拟向潼关为警急。皆言博野自相持，尽道贼军来未及。须臾主父乘奔至，下马入门痴似醉。适逢紫盖去蒙尘，已见白旗来匝地。\n　　扶羸携幼竞相呼，上屋缘墙不知次。南邻走入北邻藏，东邻走向西邻避。北邻诸妇咸相凑，户外崩腾如走兽。轰轰混混乾坤动，万马雷声从地涌。火迸金星上九天，十二官街烟烘烔。日轮西下寒光白，上帝无言空脉脉。阴云晕气若重围，宦者流星如血色。紫气潜随帝座移，妖光暗射台星拆。家家流血如泉沸，处处冤声声动地。舞伎歌姬尽暗捐，婴儿稚女皆生弃。\n　　东邻有女眉新画，倾国倾城不知价。长戈拥得上戎车，回首香闺泪盈把。旋抽金线学缝旗，才上雕鞍教走马。有时马上见良人，不敢回眸空泪下；西邻有女真仙子，一寸横波剪秋水。妆成只对镜中春，年幼不知门外事。一夫跳跃上金阶，斜袒半肩欲相耻。牵衣不肯出朱门，红粉香脂刀下死。南邻有女不记姓，昨日良媒新纳聘。琉璃阶上不闻行，翡翠帘间空见影。忽看庭际刀刃鸣，身首支离在俄顷。仰天掩面哭一声，女弟女兄同入井；北邻少妇行相促，旋拆云鬟拭眉绿。已闻击托坏高门，不觉攀缘上重屋。须臾四面火光来，欲下回梯梯又摧。烟中大叫犹求救，梁上悬尸已作灰。\n　　妾身幸得全刀锯，不敢踟蹰久回顾。旋梳蝉鬓逐军行，强展蛾眉出门去。旧里从兹不得归，六亲自此无寻处。一从陷贼经三载，终日惊忧心胆碎。夜卧千重剑戟围，朝餐一味人肝脍。鸳帏纵入岂成欢？宝货虽多非所爱。蓬头垢面眉犹赤，几转横波看不得。衣裳颠倒语言异，面上夸功雕作字。柏台多半是狐精，兰省诸郎皆鼠魅。还将短发戴华簪，不脱朝衣缠绣被。翻持象笏作三公，倒佩金鱼为两史。朝闻奏对入朝堂，暮见喧呼来酒市。\n　　一朝五鼓人惊起，叫啸喧呼如窃语。夜来探马入皇城，昨日官军收赤水。赤水去城一百里，朝若来兮暮应至。凶徒马上暗吞声，女伴闺中潜生喜。皆言冤愤此时销，必谓妖徒今日死。逡巡走马传声急，又道官军全阵入。大彭小彭相顾忧，二郎四郎抱鞍泣。沉沉数日无消息，必谓军前已衔璧。簸旗掉剑却来归，又道官军悉败绩。\n　　四面从兹多厄束，一斗黄金一斗粟。尚让厨中食木皮，黄巢机上刲人肉。东南断绝无粮道，沟壑渐平人渐少。六军门外倚僵尸，七架{寨}营中填饿殍。长安寂寂今何有？废市荒街麦苗秀。采樵斫尽杏园花，修寨诛残御沟柳。华轩绣毂皆销散，甲第朱门无一半。含元殿上狐兔行，花萼楼前荆棘满。昔时繁盛皆埋没，举目凄凉无故物。内库烧为锦绣灰，天街踏尽公卿骨！\n　　来时晓出城东陌，城外风烟如塞色。路旁时见游奕军，坡下寂无迎送客。霸陵东望人烟绝，树锁骊山金翠灭。大道俱成棘子林，行人夜宿墙匡月。明朝晓至三峰路，百万人家无一户。破落田园但有蒿，摧残竹树皆无主。路旁试问金天神，金天无语愁于人。庙前古柏有残枿，殿上金炉生暗尘。一从狂寇陷中国，天地晦冥风雨黑。案前神水咒不成，壁上阴兵驱不得。闲日徒歆奠飨恩，危时不助神通力。我今愧恧拙为神，且向山中深避匿。寰中箫管不曾闻，筵上牺牲无处觅。旋教魔鬼傍乡村，诛剥生灵过朝夕。妾闻此语愁更愁，天遣时灾非自由。神在山中犹避难，何须责望东诸侯！\n　　前年又出扬震关，举头云际见荆山。如从地府到人间，顿觉时清天地闲。陕州主帅忠且贞，不动干戈唯守城。蒲津主帅能戢兵，千里晏然无犬声。朝携宝货无人问，暮插金钗唯独行。明朝又过新安东，路上乞浆逢一翁。苍苍面带苔藓色，隐隐身藏蓬荻中。问翁本是何乡曲？底事寒天霜露宿？老翁暂起欲陈辞，却坐支颐仰天哭。乡园本贯东畿县，岁岁耕桑临近甸。岁种良田二百廛，年输户税三千万。小姑惯织褐絁袍，中妇能炊红黍饭。千间仓兮万丝箱，黄巢过后犹残半。自从洛下屯师旅，日夜巡兵入村坞。匣中秋水拔青蛇，旗上高风吹白虎。入门下马若旋风，罄室倾囊如卷土。家财既尽骨肉离，今日垂年一身苦。一身苦兮何足嗟，山中更有千万家，朝饥山上寻蓬子，夜宿霜中卧荻花！\n　　妾闻此老伤心语，竟日阑干泪如雨。出门惟见乱枭鸣，更欲东奔何处所？仍闻汴路舟车绝，又道彭门自相杀。野宿徒销战士魂，河津半是冤人血。适闻有客金陵至，见说江南风景异。自从大寇犯中原，戎马不曾生四鄙。诛锄窃盗若神功，惠爱生灵如赤子。城壕固护教{斆、敩、效}金汤，赋税如云送军垒。奈何四海尽滔滔，湛然一境平如砥。避难徒为阙下人，怀安却羡江南鬼。愿君举棹东复东，咏此长歌献相公。\n"},
{"id": 1723, "title": "忆秦娥·烧灯节", "dynasty": "宋代", "author": "刘辰翁", "content": "中斋上元客散感旧，赋《忆秦娥》见属，一读凄然。随韵寄情，不觉悲甚。\n烧灯节，朝京道上风和雪。风和雪，江山如旧，朝京人绝。\n百年短短兴亡别，与君犹对当时月。当时月，照人烛泪，照人梅发。"},
{"id": 1724, "title": "登江中孤屿", "dynasty": "南北朝", "author": "谢灵运", "content": "\n江南倦历览，江北旷周旋。\n怀新道转迥，寻异景不延。\n乱流趋正绝，孤屿媚中川。\n云日相晖映，空水共澄鲜。\n表灵物莫赏，蕴真谁为传。\n想象昆山姿，缅邈区中缘。\n始信安期术，得尽养生年。\n"},
{"id": 1725, "title": "长城", "dynasty": "唐代", "author": "罗邺", "content": "\n当时无德御乾坤，广筑徒劳万古存。\n谩役生民防极塞，不知血刃起中原。\n珠玑旋见陪陵寝，社稷何曾保子孙。 \n降虏至今犹自说，冤声夜夜傍城根。\n"},
{"id": 1726, "title": "秋日赴阙题潼关驿楼 / 行次潼关逢魏扶东归", "dynasty": "唐代", "author": "许浑", "content": "\n红叶晚萧萧，长亭酒一瓢。\n残云归太华，疏雨过中条。\n树色随山迥，河声入海遥。\n帝乡明日到，犹自梦渔樵。\n"},
{"id": 1727, "title": "有所思", "dynasty": "唐代", "author": "卢仝", "content": "\n当时我醉美人家，美人颜色娇如花。\n今日美人弃我去，青楼珠箔天之涯。\n天涯娟娟姮娥月，三五二八盈又缺。\n翠眉蝉鬓生别离，一望不见心断绝。\n心断绝，几千里？\n梦中醉卧巫山云，觉来泪滴湘江水。\n湘江两岸花木深，美人不见愁人心。\n含愁更奏绿绮琴，调高弦绝无知音。\n美人兮美人，不知为暮雨兮为朝云。\n相思一夜梅花发，忽到窗前疑是君。\n"},
{"id": 1728, "title": "江上吟", "dynasty": "唐代", "author": "李白", "content": "木兰之枻沙棠舟，玉箫金管坐两头。\n美酒樽中置千斛，载妓随波任去留。\n仙人有待乘黄鹤，海客无心随白鸥。\n屈平辞赋悬日月，楚王台榭空山丘。\n兴酣落笔摇五岳，诗成笑傲凌沧洲。\n功名富贵若长在，汉水亦应西北流。"},
{"id": 1729, "title": "柳", "dynasty": "宋代", "author": "寇准", "content": "晓带轻烟间杏花，晚凝深翠拂平沙。\n长条别有风流处，密映钱塘苏小家。"},
{"id": 1730, "title": "长相思·游西湖", "dynasty": "宋代", "author": "康与之", "content": "南高峰，北高峰，一片湖光烟霭中。春来愁杀侬。\n郎意浓，妾意浓。油壁车轻郎马骢，相逢九里松。"},
{"id": 1731, "title": "长相思", "dynasty": "宋代", "author": "陈允平", "content": "\n风萧萧。雨骚骚。风雨萧骚梧叶飘。潇湘江畔楼。\n\n\n云迢迢。水遥遥。云水迢遥天尽头。相思心上秋。\n"},
{"id": 1732, "title": "水调歌头·壬子三山被召陈端仁给事饮饯席上作", "dynasty": "宋代", "author": "辛弃疾", "content": "长恨复长恨，裁作短歌行。何人为我楚舞，听我楚狂声？余既滋兰九畹，又树蕙之百亩，秋菊更餐英。门外沧浪水，可以濯吾缨。\n一杯酒，问何似，身后名？人间万事，毫发常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。"},
{"id": 1733, "title": "杂诗", "dynasty": "唐代", "author": "佚名", "content": "劝君莫惜金缕衣，劝君须惜少年时。\n有花堪折直须折，莫待无花空折枝。\n青天无云月如烛，露泣梨花白如玉。\n子规一夜啼到明，美人独在空房宿。\n空赐罗衣不赐恩，一薰香后一销魂。\n虽然舞袖何曾舞，常对春风裛泪痕。\n不洗残妆凭绣床，也同女伴绣鸳鸯。\n回针刺到双飞处，忆著征夫泪数行。\n眼想心思梦里惊，无人知我此时情。\n不如池上鸳鸯鸟，双宿双飞过一生。\n一去辽阳系梦魂，忽传征骑到中门。\n纱窗不肯施红粉，徒遣萧郎问泪痕。\n莺啼露冷酒初醒，罨画楼西晓角鸣。\n翠羽帐中人梦觉，宝钗斜坠枕函声。\n行人南北分征路，流水东西接御沟。\n终日坡前怨离别，谩名长乐是长愁。\n偏倚绣床愁不起，双垂玉箸翠鬟低。\n卷帘相待无消息，夜合花前日又西。\n悔将泪眼向东开，特地愁从望里来。\n三十六峰犹不见，况伊如燕这身材。\n满目笙歌一段空，万般离恨总随风。\n多情为谢残阳意，与展晴霞片片红。\n两心不语暗知情，灯下裁缝月下行。\n行到阶前知未睡，夜深闻放剪刀声。\n近寒食雨草萋萋，著麦苗风柳映堤。\n早是有家归未得，杜鹃休向耳边啼。\n水纹珍簟思悠悠，千里佳期一夕休。\n从此无心爱良夜，任他明月下西楼。\n数日相随两不忘，郎心如妾妾如郎。\n出门便是东西路，把取红笺各断肠。\n无定河边暮角声，赫连台畔旅人情。\n函关归路千馀里，一夕秋风白发生。\n花落长川草色青，暮山重叠两冥冥。\n逢春便觉飘蓬苦，今日分飞一涕零。\n洛阳才子邻箫恨，湘水佳人锦瑟愁。\n今昔两成惆怅事，临邛春尽暮江流。\n浙江轻浪去悠悠，望海楼吹望海愁。\n莫怪乡心随魄断，十年为客在他州。"},
{"id": 1734, "title": "菊", "dynasty": "唐代", "author": "郑谷", "content": "\n王孙莫把比蓬蒿，九日枝枝近鬓毛。\n露湿秋香满池岸，由来不羡瓦松高。\n"},
{"id": 1735, "title": "暮过山村", "dynasty": "唐代", "author": "贾岛", "content": "\n数里闻寒水，山家少四邻。\n怪禽啼旷野，落日恐行人。\n初月未终夕，边烽不过秦。\n萧条桑柘处，烟火渐相亲。\n"},
{"id": 1736, "title": "小至", "dynasty": "唐代", "author": "杜甫", "content": "\n天时人事日相催，冬至阳生春又来。\n刺绣五纹添弱线，吹葭六琯动浮灰。\n岸容待腊将舒柳，山意冲寒欲放梅。\n云物不殊乡国异，教儿且覆掌中杯。\n"},
{"id": 1737, "title": "冯谖客孟尝君", "dynasty": "先秦", "author": "佚名", "content": "　　齐人有冯谖者，贫乏不能自存，使人属孟尝君，愿寄食门下。孟尝君曰：“客何好？”曰：“客无好也。”曰：“客何能？”曰：“客无能也。”孟尝君笑而受之曰：“诺。”\n　　左右以君贱之也，食以草具。居有顷，倚柱弹其剑，歌曰：“长铗归来乎！食无鱼。”左右以告。孟尝君曰：“食之，比门下之客。”居有顷，复弹其铗，歌曰：“长铗归来乎！出无车。”左右皆笑之，以告。孟尝君曰：“为之驾，比门下之车客。”于是乘其车，揭其剑，过其友曰：“孟尝君客我。”后有顷，复弹其剑铗，歌曰：“长铗归来乎！无以为家。”左右皆恶之，以为贪而不知足。孟尝君问：“冯公有亲乎？”对曰，“有老母。”孟尝君使人给其食用，无使乏。于是冯谖不复歌。 \n　　后孟尝君出记，问门下诸客：“谁习计会，能为文收责于薛者乎？”冯谖署曰：“能。”孟尝君怪之，曰：“此谁也？”左右曰：“乃歌夫长铗归来者也。”孟尝君笑曰：“客果有能也，吾负之，未尝见也。”请而见之，谢曰：“文倦于事，愦于忧，而性懧愚，沉于国家之事，开罪于先生。先生不羞，乃有意欲为收责于薛乎？”冯谖曰：“愿之。”于是约车治装，载券契而行，辞曰：“责毕收，以何市而反？”孟尝君曰：“视吾家所寡有者。”\n　　驱而之薛，使吏召诸民当偿者，悉来合券。券遍合，起，矫命，以责赐诸民。因烧其券。民称万岁。\n　　长驱到齐，晨而求见。孟尝君怪其疾也，衣冠而见之，曰：“责毕收乎？来何疾也！”曰：“收毕矣。”“以何市而反？”冯谖曰；“君之‘视吾家所寡有者’。臣窃计，君宫中积珍宝，狗马实外厩，美人充下陈。君家所寡有者，以义耳！窃以为君市义。”孟尝君曰：“市义奈何？”曰：“今君有区区之薛，不拊爱子其民，因而贾利之。臣窃矫君命，以责赐诸民，因烧其券，民称万岁。乃臣所以为君市义也。”孟尝君不悦，曰：“诺，先生休矣！”\n　　后期年，齐王谓孟尝君曰：“寡人不敢以先王之臣为臣。”孟尝君就国于薛，未至百里，民扶老携幼，迎君道中。孟尝君顾谓冯谖：“先生所为文市义者，乃今日见之。”\n　　冯谖曰：“狡兔有三窟，仅得免其死耳；今君有一窟，未得高枕而卧也。请为君复凿二窟。”孟尝君予车五十乘，金五百斤，西游于梁，谓惠王曰：“齐放其大臣孟尝君于诸侯，诸侯先迎之者，富而兵强。”于是梁王虚上位，以故相为上将军，遣使者黄金千斤，车百乘，往聘孟尝君。冯谖先驱，诫孟尝君曰：“千金，重币也；百乘，显使也。齐其闻之矣。”梁使三反，孟尝君固辞不往也。 \n　　齐王闻之，君臣恐惧，遣太傅赍黄金千斤、文车二驷，服剑一，封书，谢孟尝君曰：“寡人不祥，被于宗庙之祟，沉于谄谀之臣，开罪于君。寡人不足为也；愿君顾先王之宗庙，姑反国统万人乎！”冯谖诫孟尝君曰：“愿请先王之祭器，立宗庙于薛。”庙成，还报孟尝君曰：“三窟已就，君姑高枕为乐矣。”\n　　孟尝君为相数十年，无纤介之祸者，冯谖之计也。"},
{"id": 1738, "title": "代别离·秋窗风雨夕", "dynasty": "清代", "author": "曹雪芹", "content": "\n秋花惨淡秋草黄，耿耿秋灯秋夜长。\n已觉秋窗秋不尽，那堪风雨助凄凉！\n助秋风雨来何速？惊破秋窗秋梦绿。\n抱得秋情不忍眠，自向秋屏移泪烛。\n泪烛摇摇爇短檠，牵愁照恨动离情。\n谁家秋院无风入？何处秋窗无雨声？\n罗衾不奈秋风力，残漏声催秋雨急。\n连宵霢霢复飕飕，灯前似伴离人泣。\n寒烟小院转萧条，疏竹虚窗时滴沥。\n不知风雨几时休，已教泪洒窗纱湿。\n"},
{"id": 1739, "title": "凤箫吟·锁离愁", "dynasty": "宋代", "author": "韩缜", "content": "\n锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。 \n消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眠，莫负青春。\n"},
{"id": 1740, "title": "卜算子·片片蝶衣轻", "dynasty": "宋代", "author": "刘克庄", "content": "\n片片蝶衣轻，点点猩红小。道是天公不惜花，百种千般巧。 \n朝见树头繁，暮见枝头少。道是天公果惜花，雨洗风吹了。\n"},
{"id": 1741, "title": "沁园春·梦孚若", "dynasty": "宋代", "author": "刘克庄", "content": "\n何处相逢，登宝钗楼，访铜雀台。唤厨人斫就，东溟鲸脍，圉人呈罢，西极龙媒。天下英雄，使君与操，余子谁堪共酒杯。车千乘，载燕南赵北，剑客奇才。\n饮酣画鼓如雷。谁信被晨鸡轻唤回。叹年光过尽，功名未立，书生老去，机会方来。使李将军，遇高皇帝，万户侯何足道哉。披衣起，但凄凉感旧，慷慨生哀。\n"},
{"id": 1742, "title": "昭君怨·咏荷上雨", "dynasty": "宋代", "author": "杨万里", "content": "\n午梦扁舟花底，香满西湖烟水。急雨打篷声，梦初惊。\n却是池荷跳雨，散了真珠还聚。聚作水银窝，泻清波。 (泻清波 一作：泛清波)\n"},
{"id": 1743, "title": "卜算子", "dynasty": "宋代", "author": "蔡伸", "content": "\n春事付莺花，曾是莺花主。醉拍春衫金缕衣，只向花间住。\n\n\n密意君听取。莫逐风来去。若是真心待于飞，云里千条路。\n"},
{"id": 1744, "title": "卜算子·兰", "dynasty": "宋代", "author": "曹组", "content": "\n松竹翠萝寒，迟日江山暮。幽径无人独自芳，此恨凭谁诉。似共梅花语。尚有寻芳侣。着意闻时不肯香，香在无心处。\n"},
{"id": 1745, "title": "南乡子·自古帝王州", "dynasty": "宋代", "author": "王安石", "content": "\n自古帝王州，郁郁葱葱佳气浮。四百年来成一梦，堪愁。晋代衣冠成古丘。 \n绕水恣行游。上尽层城更上楼。往事悠悠君莫问，回头。槛外长江空自流。\n"},
{"id": 1746, "title": "别诗二首·其一", "dynasty": "南北朝", "author": "范云", "content": "洛阳城东西，长作经时别。\n昔去雪如花，今来花似雪。"},
{"id": 1747, "title": "成都曲", "dynasty": "唐代", "author": "张籍", "content": "\n锦江近西烟水绿，新雨山头荔枝熟。\n万里桥边多酒家，游人爱向谁家宿。\n"},
{"id": 1748, "title": "代答闺梦还", "dynasty": "唐代", "author": "张若虚", "content": "\n关塞年华早，楼台别望违。\n试衫著暖气，开镜觅春晖。\n燕入窥罗幕，蜂来上画衣。\n情催桃李艳，心寄管弦飞。\n妆洗朝相待，风花暝不归。\n梦魂何处入，寂寂掩重扉。\n"},
{"id": 1749, "title": "长相思·折花枝", "dynasty": "明代", "author": "俞彦", "content": "\n折花枝，恨花枝，准拟花开人共卮，开时人去时。\n怕相思，已相思，轮到相思没处辞，眉间露一丝。\n"},
{"id": 1750, "title": "京师得家书", "dynasty": "明代", "author": "袁凯", "content": "\n江水三千里，家书十五行。\n行行无别语，只道早还乡。\n"},
{"id": 1751, "title": "鹊桥仙·夜闻杜鹃", "dynasty": "宋代", "author": "陆游", "content": "\n茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。\n催成清泪，惊残孤梦，又拣深枝飞去。故山犹自不堪听，况半世、飘然羁旅！\n"},
{"id": 1752, "title": "好事近·风定落花深", "dynasty": "宋代", "author": "李清照", "content": "\n风定落花深，帘外拥红堆雪。长记海棠开后，正伤春时节。\n酒阑歌罢玉尊空，青缸暗明灭。魂梦不堪幽怨，更一声啼鴂。\n"},
{"id": 1753, "title": "虞美人·有美堂赠述古", "dynasty": "宋代", "author": "苏轼", "content": "\n湖山信是东南美，一望弥千里。使君能得几回来？便使樽前醉倒更徘徊。\n沙河塘里灯初上，水调谁家唱？夜阑风静欲归时，惟有一江明月碧琉璃。\n"},
{"id": 1754, "title": "瑶瑟怨", "dynasty": "唐代", "author": "温庭筠", "content": "\n冰簟银床梦不成，碧天如水夜云轻。 \n雁声远过潇湘去，十二楼中月自明。\n"},
{"id": 1755, "title": "月", "dynasty": "唐代", "author": "杜甫", "content": "\n天上秋期近，人间月影清。入河蟾不没，捣药兔长生。\n\n\n只益丹心苦，能添白发明。干戈知满地，休照国西营。\n"},
{"id": 1756, "title": "早春寄王汉阳", "dynasty": "唐代", "author": "李白", "content": "\n闻道春还未相识，走傍寒梅访消息。\n昨夜东风入武阳，陌头杨柳黄金色。\n碧水浩浩云茫茫，美人不来空断肠。\n预拂青山一片石，与君连日醉壶觞。\n"},
{"id": 1757, "title": "答陆澧", "dynasty": "唐代", "author": "张九龄", "content": "\n松叶堪为酒，春来酿几多。\n不辞山路远，踏雪也相过。\n\n"},
{"id": 1758, "title": "沁园春·丁巳重阳前", "dynasty": "清代", "author": "纳兰性德", "content": "瞬息浮生，薄命如斯，低徊怎忘。记绣榻闲时，并吹红雨；雕阑曲处，同倚斜阳。梦好难留，诗残莫续，赢得更深哭一场。遗容在，只灵飙一转，未许端详。重寻碧落茫茫。料短发、朝来定有霜。便人间天上，尘缘未断，春花秋叶，触绪还伤。欲结绸缪，翻惊摇落，减尽荀衣昨日香。真无奈，倩声声邻笛，谱出回肠。"},
{"id": 1759, "title": "菩萨蛮·风柔日薄春犹早", "dynasty": "宋代", "author": "李清照", "content": "\n风柔日薄春犹早，夹衫乍著心情好。睡起觉微寒，梅花鬓上残。\n故乡何处是，忘了除非醉。沉水卧时烧，香消酒未消。\n \n"},
{"id": 1760, "title": "阮郎归·天边金掌露成霜", "dynasty": "宋代", "author": "晏几道", "content": "\n天边金掌露成霜。云随雁字长。绿杯红袖趁重阳。人情似故乡。\n兰佩紫，菊簪黄。殷勤理旧狂。欲将沉醉换悲凉。清歌莫断肠。\n"},
{"id": 1761, "title": "阮郎归·天边金掌露成霜", "dynasty": "宋代", "author": "晏几道", "content": "\n天边金掌露成霜。云随雁字长。绿杯红袖趁重阳。人情似故乡。\n兰佩紫，菊簪黄。殷勤理旧狂。欲将沉醉换悲凉。清歌莫断肠。\n"},
{"id": 1762, "title": "八月十五夜玩月", "dynasty": "唐代", "author": "栖白", "content": "\n寻常三五夜，不是不婵娟。\n及至中秋满，还胜别夜圆。\n清光凝有露，皓魄爽无烟。\n自古人皆望，年来又一年。\n"},
{"id": 1763, "title": "流莺", "dynasty": "唐代", "author": "李商隐", "content": "\n流莺漂荡复参差，度陌临流不自持。\n巧啭岂能无本意？良辰未必有佳期。\n风朝露夜阴晴里，万户千门开闭时。\n曾苦伤春不忍听，凤城何处有花枝。\n"},
{"id": 1764, "title": "忆扬州", "dynasty": "唐代", "author": "徐凝", "content": "\n萧娘脸薄难胜泪，桃叶眉尖易觉愁。\n天下三分明月夜，二分无赖是扬州。\n"},
{"id": 1765, "title": "桃源行", "dynasty": "唐代", "author": "王维", "content": "\n渔舟逐水爱山春，两岸桃花夹古津。\n坐看红树不知远，行尽青溪不见人。\n山口潜行始隈隩，山开旷望旋平陆。\n遥看一处攒云树，近入千家散花竹。\n樵客初传汉姓名，居人未改秦衣服。\n居人共住武陵源，还从物外起田园。\n月明松下房栊静，日出云中鸡犬喧。\n惊闻俗客争来集，竞引还家问都邑。\n平明闾巷扫花开，薄暮渔樵乘水入。\n初因避地去人间，及至成仙遂不还。\n峡里谁知有人事，世中遥望空云山。\n不疑灵境难闻见，尘心未尽思乡县。\n出洞无论隔山水，辞家终拟长游衍。\n自谓经过旧不迷，安知峰壑今来变。\n当时只记入山深，青溪几度到云林。\n春来遍是桃花水，不辨仙源何处寻。\n"},
{"id": 1766, "title": "西施咏", "dynasty": "唐代", "author": "王维", "content": "\n艳色天下重，西施宁久微。\n朝为越溪女，暮作吴宫妃。\n贱日岂殊众，贵来方悟稀。\n邀人傅香粉，不自著罗衣。\n君宠益娇态，君怜无是非。\n当时浣纱伴，莫得同车归。\n持谢邻家子，效颦安可希。\n"},
{"id": 1767, "title": "题大庾岭北驿", "dynasty": "唐代", "author": "宋之问", "content": "\n阳月南飞雁，传闻至此回。\n我行殊未已，何日复归来。\n江静潮初落，林昏瘴不开。\n明朝望乡处，应见陇头梅。\n"},
{"id": 1768, "title": "匏有苦叶", "dynasty": "先秦", "author": "佚名", "content": "\n匏有苦叶，济有深涉。深则厉，浅则揭。\n有瀰济盈，有鷕雉鸣。济盈不濡轨，雉鸣求其牡。\n雍雍鸣雁，旭日始旦。士如归妻，迨冰未泮。\n招招舟子，人涉卬否。人涉卬否，卬须我友。\n"},
{"id": 1769, "title": "咏怀古迹五首·其五", "dynasty": "唐代", "author": "杜甫", "content": "\n诸葛大名垂宇宙，宗臣遗像肃清高。\n三分割据纡筹策，万古云霄一羽毛。\n伯仲之间见伊吕，指挥若定失萧曹。\n运移汉祚终难复，志决身歼军务劳。\n"},
{"id": 1770, "title": "鹧鸪天·鹅湖归病起作", "dynasty": "宋代", "author": "辛弃疾", "content": "\n枕簟溪堂冷欲秋。断云依水晚来收。红莲相倚浑如醉，白鸟无言定自愁。 \n书咄咄，且休休。一丘一壑也风流。不知筋力衰多少，但觉新来懒上楼。\n"},
{"id": 1771, "title": "断句", "dynasty": "南北朝", "author": "刘昶", "content": "白云满鄣来，黄尘暗天起。\n关山四面绝，故乡几千里。"},
{"id": 1772, "title": "回车驾言迈", "dynasty": "两汉", "author": "佚名", "content": "回车驾言迈，悠悠涉长道。\n四顾何茫茫，东风摇百草。\n所遇无故物，焉得不速老。\n盛衰各有时，立身苦不早。\n人生非金石，岂能长寿考？\n奄忽随物化，荣名以为宝。"},
{"id": 1773, "title": "冉冉孤生竹", "dynasty": "两汉", "author": "佚名", "content": "冉冉孤生竹，结根泰山阿。\n与君为新婚，菟丝附女萝。\n菟丝生有时，夫妇会有宜。\n千里远结婚，悠悠隔山陂。\n思君令人老，轩车来何迟！\n伤彼蕙兰花，含英扬光辉。\n过时而不采，将随秋草萎。\n君亮执高节，贱妾亦何为！"},
{"id": 1774, "title": "文赋", "dynasty": "魏晋", "author": "陆机", "content": "　　余每观才士之所作，窃有以得其用心。夫放言谴辞，良多变矣，妍蚩好恶，可得而言。每自属文，尤见其情。恒患意不称物，文不逮意。盖非知之难，能之难也。故作《文赋》，以述先士之盛藻，因论作文之利害所由，它日殆可谓曲尽其妙。至于操斧伐柯，虽取则不远，若夫随手之变，良难以辞逮。盖所能言者具于此云。 \n　　佇中区以玄览，颐情志于典坟。遵四时以叹逝，瞻万物而思纷。悲落叶于劲秋，喜柔条于芳春。心懔懔以怀霜，志眇眇而临云。詠世德之骏烈，诵先人之清芬。游文章之林府，嘉丽藻之彬彬。慨投篇而援笔，聊宣之乎斯文。 \n　　其始也，皆收视反听，耽思傍讯。精骛八极，心游万仞。其致也，情曈曨而弥鲜，物昭晰而互进。倾群言之沥液、漱六艺之芳润。浮天渊以安流，濯下泉而潜浸。于是沉辞怫悦，若游鱼衔钩，而出重渊之深；浮藻联翩，若翰鸟婴缴，而坠曾云之峻。收百世之阙文，採千载之遗韻。谢朝华于已披，启夕秀于未振。观古今于须臾，抚四海于一瞬。然后选义按部，考辞就班。抱景者咸叩，怀响者毕弹。或因枝以振叶，或沿波而讨源。或本隐以之显，或求易而得难。或虎变而兽扰，或龙见而鸟澜。或妥帖而易施，或岨峿而不安。罄澄心以凝思，眇众虑而为言。笼天地于形内，挫万物于笔端。始躑躅于燥吻，终流离于濡翰。理扶质以立干，文垂条而结繁。信情貌之不差，故每变而在颜。思涉乐其必笑，方言哀而已叹。或操觚以率尔，或含毫而邈然。 \n　　伊兹事之可乐，固圣贤之可钦。课虚无以责有，叩寂寞而求音。函绵邈于尺素，吐滂沛乎寸心。言恢之而弥广，思按之而逾深。播芳蕤之馥馥，发青条之森森。粲风飞而猋竖，郁云起乎翰林。 \n　　体有万殊，物无一量。纷纭挥霍，形难为状。辞程才以效伎，意司契而为匠。在有无而僶俛，当浅深而不让。虽离方而遯圆，期穷形而尽相。故夫夸目者尚奢，惬心者贵当。言穷者无隘，论达者唯旷。 \n　　诗缘情而绮靡，赋体物而浏亮。碑披文以相质，诔缠绵而悽怆。铭博约而温润，箴顿挫而清壮。颂优游以彬蔚，论精微而朗畅。奏平徹以闲雅，说炜晔而谲诳。虽区分之在兹，亦禁邪而制放。要辞达而理举，故无取乎冗长。 \n　　其为物也多姿，其为体也屡迁；其会意也尚巧，其遣言也贵妍。暨音声之迭代，若五色之相宣。虽逝止之无常，故崎錡而难便。苟达变而相次，犹开流以纳泉；如失机而后会，恒操末以续颠。谬玄黄之秩叙，故淟涊而不鲜。 \n　　或仰逼于先条，或俯侵于后章；或辞害而理比，或言顺而意妨。离之则双美，合之则两伤。考殿最于锱铢，定去留于毫芒；苟铨衡之所裁，固应绳其必当。 \n　　或文繁理富，而意不指适。极无两致，尽不可益。立片言而居要，乃一篇之警策；虽众辞之有条，必待兹而效绩。亮功多而累寡，故取足而不易。 \n　　或藻思綺合，清丽千眠。炳若缛绣，悽若繁絃。必所拟之不殊，乃闇合乎曩篇。虽杼轴于予怀，忧他人之我先。苟伤廉而愆义，亦虽爱而必捐。 \n　　或苕发颖竖，离众绝致；形不可逐，响难为系。块孤立而特峙，非常音之所纬。心牢落而无偶，意徘徊而不能揥。石韫玉而山辉，水怀珠而川媚。彼榛楛之勿翦，亦蒙荣于集翠。缀《下里》于《白雪》，吾亦济夫所伟。 \n　　或讬言于短韻，对穷迹而孤兴，俯寂寞而无友，仰寥廓而莫承；譬偏絃之独张，含清唱而靡应。或寄辞于瘁音，徒靡言而弗华，混妍蚩而成体，累良质而为瑕；象下管之偏疾，故虽应而不和。或遗理以存异，徒寻虚以逐微，言寡情而鲜爱，辞浮漂而不归；犹絃么而徽急，故虽和而不悲。或奔放以谐和，务嘈囋而妖冶，徒悦目而偶俗，故高声而曲下；寤《防露》与桑间，又虽悲而不雅。或清虚以婉约，每除烦而去滥，阙大羹之遗味，同朱絃之清氾；虽一唱而三叹，固既雅而不艳。 \n　　若夫丰约之裁，俯仰之形，因宜适变，曲有微情。或言拙而喻巧，或理朴而辞轻；或袭故而弥新，或沿浊而更清；或览之而必察，或研之而后精。譬犹舞者赴节以投袂，歌者应絃而遣声。是盖轮扁所不得言，故亦非华说之所能精。 \n　　普辞条与文律，良余膺之所服。练世情之常尤，识前脩之所淑。虽发于巧心，或受蚩于拙目。彼琼敷与玉藻，若中原之有菽。同橐籥之罔穷，与天地乎并育。虽纷蔼于此世，嗟不盈于予掬。患挈缾之屡空，病昌言之难属。故踸踔于短垣，放庸音以足曲。恒遗恨以终篇，岂怀盈而自足？惧蒙尘于叩缶，顾取笑乎鸣玉。 \n　　若夫应感之会，通塞之纪，来不可遏，去不可止，藏若景灭，行犹响起。方天机之骏利，夫何纷而不理？思风发于胸臆，言泉流于唇齿；纷葳蕤以馺遝，唯豪素之所拟；文徽徽以溢目，音冷冷而盈耳。及其六情底滞，志往神留，兀若枯木，豁若涸流；揽营魂以探赜，顿精爽而自求；理翳翳而愈伏，思轧轧其若抽。是以或竭情而多悔，或率意而寡尤。虽兹物之在我，非余力之所戮。故时抚空怀而自惋，吾未识夫开塞之所由。 \n　　伊兹文之为用，固众理之所因。恢万里而无阂，通亿载而为津。俯殆则于来叶，仰观象乎古人。济文武于将坠，宣风声于不泯。塗无远而不弥，理无微而弗纶。配霑润于云雨，象变化乎鬼神。被金石而德广，流管絃而日新。 "},
{"id": 1775, "title": "春日", "dynasty": "唐代", "author": "李商隐", "content": "\n欲入卢家白玉堂，新春催破舞衣裳。\n\n\n蝶衔红蕊蜂衔粉，共助青楼一日忙。\n"},
{"id": 1776, "title": "国风·秦风·黄鸟", "dynasty": "先秦", "author": "佚名", "content": "交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！\n交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！\n交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！"},
{"id": 1777, "title": "弈秋", "dynasty": "先秦", "author": "孟子及弟子", "content": "　　孟子曰：“无或乎王之不智也。虽有天下易生之物也，一日暴之，十日寒之，未有能生者也。吾见亦罕矣，吾退而寒之者至矣，吾如有萌焉何哉？今夫弈之为数，小数也；不专心致志。则不得也。弈秋，通国之善奕者也。使弈秋诲二人弈，其一人专心致志，惟弈秋之为听。一人虽听之，一心以为有鸿鹄将至，思援弓缴而射之，虽与之俱学，弗若之矣，为是其智弗若与？曰：非然也。”"},
{"id": 1778, "title": "钴鉧潭西小丘记", "dynasty": "唐代", "author": "柳宗元", "content": "　　得西山后八日，寻山口西北道二百步，又得钴鉧潭。西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。\n　　丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克己时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露，奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清泠之状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好事之士，或未能至焉。\n　　噫！以兹丘之胜，致之沣、镐、鄠、杜，则贵游之士争买者，日增千金而愈不可得。今弃是州也，农夫渔父，过而陋之，贾四百，连岁不能售。而我与深源、克己独喜得之，是其果有遭乎！书于石，所以贺兹丘之遭也。 "},
{"id": 1779, "title": "蹇叔哭师", "dynasty": "先秦", "author": "左丘明", "content": "　　冬，晋文公卒。庚辰，将殡于曲沃。出绛，柩有声如牛。卜偃使大夫拜，曰：“君命大事将有西师过轶我，击之，必大捷焉。”\n　　杞子自郑使告于秦曰：“郑人使我掌其北门之管，若潜师以来，国可得也。”穆公访诸蹇叔。蹇叔曰：“劳师以袭远，非所闻也。师劳力竭，远主备之，无乃不可乎？师之所为，郑必知之。 勤而无所，必有悖心。且行千里，其谁不知？”公辞焉。召孟明、 西乞、白乙使出师于东门之外。蹇叔哭之曰：“孟子！吾见师之出而不见其入也。”公使谓之曰：“尔何知！中寿，尔墓之木拱矣！”\n　　蹇叔之子与师，哭而送之，曰：“晋人御师必于崤，有二陵焉。 其南陵，夏后皋之墓地；其北陵，文王之所辟风雨也，必死是间，余收尔骨焉?秦师遂东。 "},
{"id": 1780, "title": "放言五首·其五", "dynasty": "唐代", "author": "白居易", "content": "\n泰山不要欺毫末，颜子无心羡老彭。\n松树千年终是朽，槿花一日自为荣。\n何须恋世常忧死，亦莫嫌身漫厌生。\n生去死来都是幻，幻人哀乐系何情。\n"},
{"id": 1781, "title": "渔歌子·荻花秋", "dynasty": "五代", "author": "李珣", "content": "\n荻花秋，潇湘夜，橘洲佳景如屏画。碧烟中，明月下，小艇垂纶初罢。\n水为乡，篷作舍，鱼羹稻饭常餐也。酒盈杯，书满架，名利不将心挂。\n"},
{"id": 1782, "title": "雪后晚晴四山皆青惟东山全白赋最爱东山晴后雪二绝句", "dynasty": "宋代", "author": "杨万里", "content": "只知逐胜忽忘寒，小立春风夕照间。\n最爱东山晴后雪，软红光里涌银山。\n群山雪不到新晴，多作泥融少作冰。\n最爱东山晴后雪，却愁宜看不宜登。"},
{"id": 1783, "title": "菩萨蛮·红楼别夜堪惆怅", "dynasty": "唐代", "author": "韦庄", "content": "\n红楼别夜堪惆怅，香灯半卷流苏帐。\n残月出门时，美人和泪辞。\n琵琶金翠羽，弦上黄莺语。\n劝我早还家，绿窗人似花。\n"},
{"id": 1784, "title": "宫中调笑·团扇", "dynasty": "唐代", "author": "王建", "content": "\n团扇，团扇，美人病来遮面。\n玉颜憔悴三年，谁复商量管弦。\n弦管，弦管，春草昭阳路断。\n"},
{"id": 1785, "title": "千秋岁·水边沙外", "dynasty": "宋代", "author": "秦观", "content": "\n水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。 \n忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。\n"},
{"id": 1786, "title": "满江红·怀子由作", "dynasty": "宋代", "author": "苏轼", "content": "\n清颍东流，愁目断，孤帆明灭。宦游处，青山白浪，万重千叠。孤负当年林下意，对床夜雨听萧瑟。恨此生，长向别离中，生华发。\n一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。\n"},
{"id": 1787, "title": "木兰花·晚妆初了明肌雪", "dynasty": "五代", "author": "李煜", "content": "\n晚妆初了明肌雪，春殿嫔娥鱼贯列。\n笙箫吹断水云间，重按霓裳歌遍彻。\n临春谁更飘香屑？醉拍阑干情味切。\n归时休放烛光红，待踏马蹄清夜月。\n"},
{"id": 1788, "title": "春残", "dynasty": "唐代", "author": "翁宏", "content": "\n又是春残也，如何出翠帏？\n落花人独立，微雨燕双飞。\n寓目魂将断，经年梦亦非。\n那堪向愁夕，萧飒暮蝉辉。\n"},
{"id": 1789, "title": "风", "dynasty": "唐代", "author": "李商隐", "content": "\n撩钗盘孔雀，恼带拂鸳鸯。罗荐谁教近，斋时锁洞房。\n"},
{"id": 1790, "title": "月", "dynasty": "唐代", "author": "杜牧", "content": "三十六宫秋夜深，昭阳歌断信沉沉。\n唯应独伴陈皇后，照见长门望幸心。"},
{"id": 1791, "title": "营州歌", "dynasty": "唐代", "author": "高适", "content": "\n营州少年厌原野，狐裘蒙茸猎城下。\n虏酒千钟不醉人，胡儿十岁能骑马。\n"},
{"id": 1792, "title": "送李判官之润州行营", "dynasty": "唐代", "author": "刘长卿", "content": "\n万里辞家事鼓鼙，金陵驿路楚云西。\n江春不肯留行客，草色青青送马蹄。\n"},
{"id": 1793, "title": "东坡", "dynasty": "宋代", "author": "苏轼", "content": "\n雨洗东坡月色清，市人行尽野人行。\n莫嫌荦确坡头路，自爱铿然曳杖声。\n"},
{"id": 1794, "title": "万里瞿塘月", "dynasty": "唐代", "author": "杜甫", "content": "\n万里瞿唐月，春来六上弦。\n时时开暗室，故故满青天。\n爽合风襟静，高当泪脸悬。\n南飞有乌鹊，夜久落江边。\n"},
{"id": 1795, "title": "踏歌词四首·其一", "dynasty": "唐代", "author": "刘禹锡", "content": "\n春江月出大堤平，堤上女郎连袂行。\n唱尽新词欢不见，红霞映树鹧鸪鸣。\n"},
{"id": 1796, "title": "赋得自君之出矣", "dynasty": "唐代", "author": "张九龄", "content": "\n自君之出矣，不复理残机。\n思君如满月，夜夜减清辉。\n"},
{"id": 1797, "title": "小儿不畏虎", "dynasty": "宋代", "author": "苏轼", "content": "\n　　有妇人昼日置小儿沙上而浣衣于水者。虎自山上驰来，妇人仓皇沉水避之。二小儿戏沙上自若。虎熟视久之，至以首抵触，庶几其一就惧；而儿痴，竟不知。虎亦寻卒去。噫，虎之食人，先被之以威，而不惧之人，威亦无所施欤！\n"},
{"id": 1798, "title": "五代史伶官传序", "dynasty": "宋代", "author": "欧阳修", "content": "　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。\n　　世言晋王之将终也，以三矢赐庄宗而告之曰：“梁，吾仇也；燕王，吾所立；契丹与吾约为兄弟；而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。\n　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？\n　　《书》曰：“满招损，谦得益。”忧劳可以兴国，逸豫可以亡身，自然之理也。故方其盛也，举天下之豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！作《伶官传》。 "},
{"id": 1799, "title": "临江仙·自洛阳往孟津道中作", "dynasty": "金朝", "author": "元好问", "content": "\n今古北邙山下路，黄尘老尽英雄。人生长恨水长东。幽怀谁共语，远目送归鸿。\n盖世功名将底用，从前错怨天公。浩歌一曲酒千钟。男儿行处是，未要论穷通。\n"},
{"id": 1800, "title": "竹枝词九首·其九", "dynasty": "唐代", "author": "刘禹锡", "content": "\n山上层层桃李花，云间烟火是人家。\n银钏金钗来负水，长刀短笠去烧畲。(烧畲 同 烧\n）\n"},
{"id": 1801, "title": "贺新郎·寄辛幼安和见怀韵", "dynasty": "宋代", "author": "陈亮", "content": "\n老去凭谁说。看几番、神奇臭腐，夏裘冬葛。父老长安今余几，后死无仇可雪。犹未燥、当时生发。二十五弦多少恨，算世间、那有平分月。胡妇弄，汉宫瑟。 \n树犹如此堪重别。只使君、从来与我，话头多合。行矣置之无足问，谁换妍皮痴骨。但莫使、伯牙弦绝。九转丹砂牢拾取，管精金、只是寻常铁。龙共虎，应声裂。\n"},
{"id": 1802, "title": "望江南·江南柳", "dynasty": "宋代", "author": "欧阳修", "content": "江南柳，叶小未成阴。人为丝轻那忍折，莺嫌枝嫩不胜吟。留著待春深。\n十四五，闲抱琵琶寻。阶上簸钱阶下走，恁时相见早留心。何况到如今。(莺嫌 一作：莺怜；留著 一作：留取) "},
{"id": 1803, "title": "吊屈原赋", "dynasty": "两汉", "author": "贾谊", "content": "　　谊为长沙王太傅，既以谪去，意不自得；及度湘水，为赋以吊屈原。屈原，楚贤臣也。被谗放逐，作《离骚》赋，其终篇曰：“已矣哉！国无人兮，莫我知也。”遂自投汨罗而死。谊追伤之，因自喻，其辞曰： \n　　恭承嘉惠兮，俟罪长沙；侧闻屈原兮，自沉汨罗。造讬湘流兮，敬吊先生；遭世罔极兮，乃殒厥身。呜呼哀哉！逢时不祥。鸾凤伏竄兮，鸱枭翱翔。闒茸尊显兮，谗谀得志；贤圣逆曳兮，方正倒植。世谓随、夷为溷兮，谓跖、蹻为廉；莫邪为钝兮，铅刀为銛。吁嗟默默，生之无故兮；斡弃周鼎，宝康瓠兮。腾驾罷牛，骖蹇驴兮；骥垂两耳，服盐车兮。章甫荐履，渐不可久兮；嗟苦先生，独离此咎兮。 \n　　讯曰：已矣！国其莫我知兮，独壹郁其谁语？凤漂漂其高逝兮，固自引而远去。袭九渊之神龙兮，沕深潜以自珍；偭蟂獭以隐处兮，夫岂从虾与蛭蟥？所贵圣人之神德兮，远浊世而自藏；使骐骥可得系而羁兮，岂云异夫犬羊？般纷纷其离此尤兮，亦夫子之故也。历九州而其君兮，何必怀此都也？凤凰翔于千仞兮，览德辉而下之；见细德之险徵兮，遥曾击而去之。彼寻常之污渎兮，岂能容夫吞舟之巨鱼？横江湖之鳣鲸兮，固将制于蝼蚁。 "},
{"id": 1804, "title": "与小女", "dynasty": "唐代", "author": "韦庄", "content": "\n见人初解语呕哑，不肯归眠恋小车。 \n一夜娇啼缘底事，为嫌衣少缕金华。\n"},
{"id": 1805, "title": "稻田", "dynasty": "唐代", "author": "韦庄", "content": "\n绿波春浪满前陂，极目连云稏肥。\n更被鹭鹚千点雪，破烟来入画屏飞。\n"},
{"id": 1806, "title": "酬乐天频梦微之", "dynasty": "唐代", "author": "元稹", "content": "\n山水万重书断绝，念君怜我梦相闻。\n我今因病魂颠倒，唯梦闲人不梦君。\n"},
{"id": 1807, "title": "丹阳送韦参军", "dynasty": "唐代", "author": "严维", "content": "\n丹阳郭里送行舟，一别心知两地秋。 \n日晚江南望江北，寒鸦飞尽水悠悠。\n"},
{"id": 1808, "title": "冬至", "dynasty": "唐代", "author": "杜甫", "content": "年年至日长为客，忽忽穷愁泥杀人。\n江上形容吾独老，天边风俗自相亲。\n杖藜雪后临丹壑，鸣玉朝来散紫宸。\n心折此时无一寸，路迷何处见三秦。"},
{"id": 1809, "title": "九日龙山饮", "dynasty": "唐代", "author": "李白", "content": "\n九日龙山饮，黄花笑逐臣。\n醉看风落帽，舞爱月留人。\n"},
{"id": 1810, "title": "胡无人", "dynasty": "唐代", "author": "李白", "content": "严风吹霜海草凋，筋干精坚胡马骄。\n汉家战士三十万，将军兼领霍嫖姚。\n流星白羽腰间插，剑花秋莲光出匣。\n天兵照雪下玉关，虏箭如沙射金甲。\n云龙风虎尽交回，太白入月敌可摧。\n敌可摧，旄头灭，履胡之肠涉胡血。\n悬胡青天上，埋胡紫塞傍。\n胡无人，汉道昌。\n陛下之寿三千霜。但歌大风云飞扬，安得猛士兮守四方。"},
{"id": 1811, "title": "崔九欲往南山马上口号与别 / 留别王维 / 送崔九", "dynasty": "唐代", "author": "裴迪", "content": "\n归山深浅去，须尽丘壑美。\n莫学武陵人，暂游桃源里。\n"},
{"id": 1812, "title": "临江仙·柳絮", "dynasty": "清代", "author": "曹雪芹", "content": "\n白玉堂前春解舞，东风卷得均匀。蜂围蝶阵乱纷纷。几曾随逝水？岂必委芳尘？\n万缕千丝终不改，任他随聚随分。韶华休笑本无根。好风凭借力，送我上青云。\n"},
{"id": 1813, "title": "闲情赋", "dynasty": "魏晋", "author": "陶渊明", "content": "　　夫何瑰逸之令姿，独旷世以秀群。表倾城之艳色，期有德于传闻。佩鸣玉以比洁，齐幽兰以争芬。淡柔情于俗内，负雅志于高云。悲晨曦之易夕，感人生之长勤；同一尽于百年，何欢寡而愁殷！褰朱帏而正坐，泛清瑟以自欣。送纤指之余好，攮皓袖之缤纷。瞬美目以流眄，含言笑而不分。曲调将半，景落西轩。悲商叩林，白云依山。仰睇天路，俯促鸣弦。神仪妩媚，举止详妍。\n　　激清音以感余，愿接膝以交言。欲自往以结誓，惧冒礼之为愆；待凤鸟以致辞，恐他人之我先。意惶惑而靡宁，魂须臾而九迁：愿在衣而为领，承华首之余芳；悲罗襟之宵离，怨秋夜之未央！愿在裳而为带，束窈窕之纤身；嗟温凉之异气，或脱故而服新！愿在发而为泽，刷玄鬓于颓肩；悲佳人之屡沐，从白水而枯煎！愿在眉而为黛，随瞻视以闲扬；悲脂粉之尚鲜，或取毁于华妆！愿在莞而为席，安弱体于三秋；悲文茵之代御，方经年而见求！愿在丝而为履，附素足以周旋；悲行止之有节，空委弃于床前！愿在昼而为影，常依形而西东；悲高树之多荫，慨有时而不同！愿在夜而为烛，照玉容于两楹；悲扶桑之舒光，奄灭景而藏明！愿在竹而为扇，含凄飙于柔握；悲白露之晨零，顾襟袖以缅邈！愿在木而为桐，作膝上之鸣琴；悲乐极以哀来，终推我而辍音！\n　　考所愿而必违，徒契契以苦心。拥劳情而罔诉，步容与于南林。栖木兰之遗露，翳青松之余阴。傥行行之有觌，交欣惧于中襟；竟寂寞而无见，独悁想以空寻。敛轻裾以复路，瞻夕阳而流叹。步徙倚以忘趣，色凄惨而矜颜。叶燮燮以去条，气凄凄而就寒，日负影以偕没，月媚景于云端。鸟凄声以孤归，兽索偶而不还。悼当年之晚暮，恨兹岁之欲殚。思宵梦以从之，神飘飘而不安；若凭舟之失棹，譬缘崖而无攀。于时毕昴盈轩，北风凄凄，炯炯不寐，众念徘徊。起摄带以侍晨，繁霜粲于素阶。鸡敛翅而未鸣，笛流远以清哀；始妙密以闲和，终寥亮而藏摧。意夫人之在兹，托行云以送怀；行云逝而无语，时奄冉而就过。徒勤思而自悲，终阻山而滞河。迎清风以怯累，寄弱志于归波。尤《蔓草》之为会，诵《召南》之余歌。坦万虑以存诚，憩遥情于八遐。"},
{"id": 1814, "title": "登泰山记", "dynasty": "清代", "author": "姚鼐", "content": "　　泰山之阳，汶水西流；其阴，济水东流。阳谷皆入汶，阴谷皆入济。当其南北分者，古长城也。最高日观峰，在长城南十五里。\n　　余以乾隆三十九年十二月，自京师乘风雪，历齐河、长清，穿泰山西北谷，越长城之限，至于泰安。是月丁未，与知府朱孝纯子颍由南麓登。四十五里，道皆砌石为磴，其级七千有余。\n　　泰山正南面有三谷。中谷绕泰安城下，郦道元所谓环水也。余始循以入，道少半，越中岭，复循西谷，遂至其巅。古时登山，循东谷入，道有天门。东谷者，古谓之天门溪水，余所不至也。今所经中岭及山巅崖限当道者，世皆谓之天门云。道中迷雾冰滑，磴几不可登。及既上，苍山负雪，明烛天南；望晚日照城郭，汶水、徂徕如画，而半山居雾若带然。\n　　戊申晦，五鼓，与子颖坐日观亭，待日出。大风扬积雪击面。亭东自足下皆云漫。稍见云中白若摴蒱数十立者，山也。极天云一线异色，须臾成五彩。日上，正赤如丹，下有红光，动摇承之。或曰，此东海也。回视日观以西峰，或得日，或否，绛皓驳色，而皆若偻。\n　　亭西有岱祠，又有碧霞元君祠；皇帝行宫在碧霞元君祠东。是日，观道中石刻，自唐显庆以来，其远古刻尽漫失。僻不当道者，皆不及往。\n　　山多石，少土；石苍黑色，多平方，少圜。少杂树，多松，生石罅，皆平顶。冰雪，无瀑水，无鸟兽音迹。至日观数里内无树，而雪与人膝齐。\n　　桐城姚鼐记。"},
{"id": 1815, "title": "明妃曲二首", "dynasty": "宋代", "author": "王安石", "content": "明妃初出汉宫时，泪湿春风鬓脚垂。\n低徊顾影无颜色，尚得君王不自持。\n归来却怪丹青手，入眼平生几曾有；\n意态由来画不成，当时枉杀毛延寿。\n一去心知更不归，可怜着尽汉宫衣；\n寄声欲问塞南事，只有年年鸿雁飞。\n家人万里传消息，好在毡城莫相忆；\n君不见咫尺长门闭阿娇，人生失意无南北。\n明妃初嫁与胡儿，毡车百两皆胡姬。\n含情欲语独无处，传与琵琶心自知。\n黄金杆拨春风手，弹看飞鸿劝胡酒。\n汉宫侍女暗垂泪，沙上行人却回首。\n汉恩自浅胡恩深，人生乐在相知心。\n可怜青冢已芜没，尚有哀弦留至今。"},
{"id": 1816, "title": "满江红·忧喜相寻", "dynasty": "宋代", "author": "苏轼", "content": "董毅夫名钺，自梓漕得罪，罢官东川，归鄱阳，过东坡于齐安。怪其丰暇自得，余问之。曰：“吾再娶柳氏，三日而去官。吾固不戚戚，而优柳氏不能忘怀于进退也。已而欣然，同忧共若处富贵，吾是以益安焉。”命其侍儿歌其所作《满江红》。嗟叹之不足，乃次其韵。\n忧喜相寻，风雨过、一江春绿。巫峡梦、至今空有，乱山屏簇。何似伯鸾携德耀，箪瓢未足清欢足。渐粲然、光彩照阶庭，生兰玉。\n幽梦里，传心曲。肠断处，凭他续。文君婿知否，笑君卑辱。君不见周南歌汉广，天教夫子休乔木。便相将、左手抱琴书，云间宿。"},
{"id": 1817, "title": "少年游·参差烟树灞陵桥", "dynasty": "宋代", "author": "柳永", "content": "\n参差烟树灞陵桥，风物尽前朝。衰杨古柳，几经攀折，憔悴楚宫腰。 \n夕阳闲淡秋光老，离思满蘅皋。一曲阳关，断肠声尽，独自凭兰桡。\n"},
{"id": 1818, "title": "春晓", "dynasty": "唐代", "author": "元稹", "content": "\n半欲天明半未明，醉闻花气睡闻莺。\n猧儿撼起钟声动，二十年前晓寺情。\n"},
{"id": 1819, "title": "闾门即事", "dynasty": "唐代", "author": "张继", "content": "\n耕夫召募爱楼船，春草青青万项田；\n试上吴门窥郡郭，清明几处有新烟。\n"},
{"id": 1820, "title": "书河上亭壁", "dynasty": "宋代", "author": "寇准", "content": "\n岸阔樯稀波渺茫，独凭危槛思何长。\n萧萧远树疏林外，一半秋山带夕阳。\n"},
{"id": 1821, "title": "江村晚眺", "dynasty": "宋代", "author": "戴复古", "content": "江头落日照平沙，潮退渔船阁岸斜。\n白鸟一双临水立，见人惊起入芦花。"},
{"id": 1822, "title": "汴河怀古二首", "dynasty": "唐代", "author": "皮日休", "content": "万艘龙舸绿丝间，载到扬州尽不还。\n应是天教开汴水，一千余里地无山。\n尽道隋亡为此河，至今千里赖通波。\n若无水殿龙舟事，共禹论功不较多。"},
{"id": 1823, "title": "终南", "dynasty": "先秦", "author": "佚名", "content": "终南何有？有条有梅。君子至止，锦衣狐裘。颜如渥丹，其君也哉！\n终南何有？有纪有堂。君子至止，黻衣绣裳。佩玉将将，寿考不忘！"},
{"id": 1824, "title": "车遥遥篇", "dynasty": "宋代", "author": "范成大", "content": "\n车遥遥，马憧憧。\n君游东山东复东，安得奋飞逐西风。\n愿我如星君如月，夜夜流光相皎洁。\n月暂晦，星常明。\n留明待月复，三五共盈盈。\n"},
{"id": 1825, "title": "春思", "dynasty": "宋代", "author": "方岳", "content": "\n春风多可太忙生，长共花边柳外行。\n与燕作泥蜂酿蜜，才吹小雨又须晴。\n"},
{"id": 1826, "title": "大德歌·冬景", "dynasty": "元代", "author": "关汉卿", "content": "\n雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。\n"},
{"id": 1827, "title": "二翁登泰山", "dynasty": "未知", "author": "佚名", "content": "\n　　昔有二翁，同邑(里）而居。甲翁之妻子去乡，唯叟一人而已。一日，叟携酒至乙翁第，二人对酌，不亦乐乎！乙翁曰：“向吾远游冀﹑雍，然（但）未尝登泰山，君有意同行乎？”甲翁曰：“是山余亦未登，然老矣，恐力不胜。”乙翁曰：“差矣，汝之言！曩者愚公年且九十而移山，今吾辈方逾六旬，何老之有！”甲翁曰：“甚善！”翌日，二翁偕往，越钱塘，绝长江，而至泰阴。夜宿，凌晨上山。乙翁欲扶之，甲翁曰：“吾力尚可，无需相扶。”自日出至薄暮，已至半山矣。\n"},
{"id": 1828, "title": "长干行·君家何处住", "dynasty": "唐代", "author": "崔颢", "content": "\n君家何处住，妾住在横塘。\n停船暂借问，或恐是同乡。\n"},
{"id": 1829, "title": "临江仙·未遇行藏谁肯信", "dynasty": "宋代", "author": "侯蒙", "content": "\n未遇行藏谁肯信，如今方表名踪。无端良匠画形容。当风轻借力，一举入高空。 \n才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。\n"},
{"id": 1830, "title": "浪淘沙·一叶忽惊秋", "dynasty": "宋代", "author": "贺铸", "content": "\n一叶忽惊秋。分付东流。殷勤为过白苹洲。洲上小楼帘半卷，应认归舟。 \n回首恋朋游。迹去心留。歌尘萧散梦云收。惟有尊前曾见月，相伴人愁。\n"},
{"id": 1831, "title": "虞美人·碧桃天上栽和露", "dynasty": "宋代", "author": "秦观", "content": "\n碧桃天上栽和露，不是凡花数。乱山深处水萦回，可惜一枝如画为谁开？\n轻寒细雨情何限！不道春难管。为君沉醉又何妨，只怕酒醒时候断人肠。\n"},
{"id": 1832, "title": "破阵子", "dynasty": "宋代", "author": "晏殊", "content": "\n湖上西风斜日，荷花落尽红英。金菊满丛珠颗细，海燕辞巢翅羽轻。年年岁岁情。\n\n\n美酒一杯新熟，高歌数阕堪听。不向尊前同一醉，可奈光阴似水声。迢迢去未停。\n"},
{"id": 1833, "title": "临江仙·饮散离亭西去", "dynasty": "五代", "author": "徐昌图", "content": "\n饮散离亭西去，浮生长恨飘蓬。回头烟柳渐重重。淡云孤雁远，寒日暮天红。\n今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。\n"},
{"id": 1834, "title": "武威送刘判官赴碛西行军", "dynasty": "唐代", "author": "岑参", "content": "\n火山五月行人少，看君马去疾如鸟。 \n都护行营太白西，角声一动胡天晓。\n"},
{"id": 1835, "title": "小雅·伐木", "dynasty": "先秦", "author": "佚名", "content": "伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。\n相彼鸟矣，犹求友声。矧伊人矣，不求友生？神之听之，终和且平。\n伐木许许，酾酒有藇！既有肥羜，以速诸父。宁适不来，微我弗顾。\n於粲洒扫，陈馈八簋。既有肥牡，以速诸舅。宁适不来，微我有咎。\n伐木于阪，酾酒有衍。笾豆有践，兄弟无远。民之失德，乾餱以愆。\n有酒湑我，无酒酤我。坎坎鼓我，蹲蹲舞我。迨我暇矣，饮此湑矣。"},
{"id": 1836, "title": "国风·秦风·晨风", "dynasty": "先秦", "author": "佚名", "content": "鴥彼晨风，郁彼北林。未见君子，忧心钦钦。如何如何，忘我实多！\n山有苞栎，隰有六驳。未见君子，忧心靡乐。如何如何，忘我实多！\n山有苞棣，隰有树檖。未见君子，忧心如醉。如何如何，忘我实多！"},
{"id": 1837, "title": "心术", "dynasty": "宋代", "author": "苏洵", "content": "　　为将之道，当先治心。泰山崩于前而色不变，麋鹿兴于左而目不瞬，然后可以制利害，可以待敌。\n　　凡兵上义；不义，虽利勿动。非一动之为利害，而他日将有所不可措手足也。夫惟义可以怒士，士以义怒，可与百战。\n　　凡战之道，未战养其财，将战养其力，既战养其气，既胜养其心。谨烽燧，严斥堠，使耕者无所顾忌，所以养其财；丰犒而优游之，所以养其力；小胜益急，小挫益厉，所以养其气；用人不尽其所欲为，所以养其心。故士常蓄其怒、怀其欲而不尽。怒不尽则有馀勇，欲不尽则有馀贪。故虽并天下，而士不厌兵，此黄帝之所以七十战而兵不殆也。不养其心，一战而胜，不可用矣。\n　　凡将欲智而严，凡士欲愚。智则不可测，严则不可犯，故士皆委己而听命，夫安得不愚？夫惟士愚，而后可与之皆死。\n　　凡兵之动，知敌之主，知敌之将，而后可以动于险。邓艾缒兵于蜀中，非刘禅之庸，则百万之师可以坐缚，彼固有所侮而动也。故古之贤将，能以兵尝敌，而又以敌自尝，故去就可以决。\n　　凡主将之道，知理而后可以举兵，知势而后可以加兵，知节而后可以用兵。知理则不屈，知势则不沮，知节则不穷。见小利不动，见小患不避，小利小患，不足以辱吾技也，夫然后有以支大利大患。夫惟养技而自爱者，无敌于天下。故一忍可以支百勇，一静可以制百动。\n　　兵有长短，敌我一也。敢问：“吾之所长，吾出而用之，彼将不与吾校；吾之所短，吾蔽而置之，彼将强与吾角，奈何？”曰：“吾之所短，吾抗而暴之，使之疑而却；吾之所长，吾阴而养之，使之狎而堕其中。此用长短之术也。”\n　　善用兵者，使之无所顾，有所恃。无所顾，则知死之不足惜；有所恃，则知不至于必败。尺箠当猛虎，奋呼而操击；徒手遇蜥蜴，变色而却步，人之情也。知此者，可以将矣。袒裼而案剑，则乌获不敢逼；冠胄衣甲，据兵而寝，则童子弯弓杀之矣。故善用兵者以形固。夫能以形固，则力有馀矣。 "},
{"id": 1838, "title": "读书有所见作", "dynasty": "清代", "author": "萧抡谓", "content": "\n人心如良苗，得养乃滋长；\n苗以泉水灌，心以理义养。\n一日不读书，胸臆无佳想。\n一月不读书，耳目失精爽。\n"},
{"id": 1839, "title": "秋雁", "dynasty": "元代", "author": "揭傒斯", "content": "\n寒向江南暖，饥向江南饱。\n莫道江南恶，须道江南好。\n"},
{"id": 1840, "title": "南乡子·秋暮村居", "dynasty": "清代", "author": "纳兰性德", "content": "\n红叶满寒溪，一路空山万木齐。试上小楼极目望，高低。一片烟笼十里陂。\n吠犬杂鸣鸡，灯火荧荧归路迷。乍逐横山时近远，东西。家在寒林独掩扉。\n"},
{"id": 1841, "title": "玉台体", "dynasty": "唐代", "author": "权德舆", "content": "\n昨夜裙带解，今朝蟢子飞。\n铅华不可弃，莫是藁砧归。\n"},
{"id": 1842, "title": "渡易水", "dynasty": "明代", "author": "陈子龙", "content": "\n并刀昨夜匣中鸣，燕赵悲歌最不平；\n易水潺湲云草碧，可怜无处送荆卿！\n"},
{"id": 1843, "title": "绝句·人生无百岁", "dynasty": "明代", "author": "刘基", "content": "人生无百岁，百岁复如何？\n古来英雄士，各已归山河。"},
{"id": 1844, "title": "鹊桥仙·一竿风月", "dynasty": "宋代", "author": "陆游", "content": "\n一竿风月，一蓑烟雨，家在钓台西住。卖鱼生怕近城门，况肯到红尘深处？\n潮生理棹，潮平系缆，潮落浩歌归去。时人错把比严光，我自是无名渔父。\n"},
{"id": 1845, "title": "听颖师弹琴", "dynasty": "唐代", "author": "韩愈", "content": "\n昵昵儿女语，恩怨相尔汝。\n划然变轩昂，勇士赴敌场。\n浮云柳絮无根蒂，天地阔远随飞扬。\n喧啾百鸟群，忽见孤凤皇。(凤皇 一作 凤凰）\n跻攀分寸不可上，失势一落千丈强。\n嗟余有两耳，未省听丝篁。\n自闻颖师弹，起坐在一旁。\n推手遽止之，湿衣泪滂滂。\n颖乎尔诚能，无以冰炭置我肠！\n"},
{"id": 1846, "title": "折杨柳", "dynasty": "唐代", "author": "李白", "content": "\n垂杨拂绿水，摇艳东风年。\n花明玉关雪，叶暖金窗烟。\n美人结长想，对此心凄然。\n攀条折春色，远寄龙庭前。\n"},
{"id": 1847, "title": "重送裴郎中贬吉州", "dynasty": "唐代", "author": "刘长卿", "content": "\n猿啼客散暮江头，人自伤心水自流。 \n同作逐臣君更远，青山万里一孤舟。\n"},
{"id": 1848, "title": "采桑子·花前失却游春侣", "dynasty": "五代", "author": "冯延巳", "content": "\n花前失却游春侣，独自寻芳。满目悲凉。纵有笙歌亦断肠。\n林间戏蝶帘间燕，各自双双。忍②更思量，绿树青苔半夕阳。\n"},
{"id": 1849, "title": "初夏即事", "dynasty": "宋代", "author": "王安石", "content": "\n石梁茅屋有弯碕，流水溅溅度两陂。(度两陂 一作：度西陂)\n晴日暖风生麦气，绿阴幽草胜花时。\n"},
{"id": 1850, "title": "青玉案·年年社日停针线", "dynasty": "宋代", "author": "黄公绍", "content": "\n年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。\n春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。\n"},
{"id": 1851, "title": "巫山一段云·古庙依青嶂", "dynasty": "唐代", "author": "李珣", "content": "\n古庙依青嶂，行宫枕碧流。水声山色锁妆楼。往事思悠悠。\n云雨朝还暮，烟花春复秋。啼猿何必近孤舟。行客自多愁。\n"},
{"id": 1852, "title": "春日", "dynasty": "宋代", "author": "汪藻", "content": "\n一春略无十日晴，处处浮云将雨行。\n野田春水碧于镜，人影渡傍鸥不惊。\n桃花嫣然出篱笑，似开未开最有情。\n茅茨烟暝客衣湿，破梦午鸡啼一声。\n"},
{"id": 1853, "title": "夜坐", "dynasty": "宋代", "author": "张耒", "content": "\n庭户无人秋月明，夜霜欲落气先清。\n梧桐真不甘衰谢，数叶迎风尚有声。\n"},
{"id": 1854, "title": "踏莎行·春暮", "dynasty": "宋代", "author": "寇准", "content": "\n春色将阑，莺声渐老，红英落尽青梅小。画堂人静雨蒙蒙，屏山半掩余香袅。\n密约沉沉，离情杳杳，菱花尘满慵将照。倚楼无语欲销魂，长空黯淡连芳草。\n"},
{"id": 1855, "title": "浣溪沙·咏橘", "dynasty": "宋代", "author": "苏轼", "content": "\n菊暗荷枯一夜霜。新苞绿叶照林光。竹篱茅舍出青黄。 \n香雾噀人惊半破，清泉流齿怯初尝。吴姬三日手犹香。\n"},
{"id": 1856, "title": "鹧鸪天·十里楼台倚翠微", "dynasty": "宋代", "author": "晏几道", "content": "\n十里楼台倚翠微。百花深处杜鹃啼。殷勤自与行人语，不似流莺取次飞。 \n惊梦觉，弄晴时。声声只道不如归。天涯岂是无归意，争奈归期未可期。\n"},
{"id": 1857, "title": "南轩松", "dynasty": "唐代", "author": "李白", "content": "\n南轩有孤松，柯叶自绵幂。\n清风无闲时，潇洒终日夕。\n阴生古苔绿，色染秋烟碧。\n何当凌云霄，直上数千尺。\n"},
{"id": 1858, "title": "沧浪歌", "dynasty": "先秦", "author": "佚名", "content": "\n沧浪之水清兮，可以濯我缨；\n沧浪之水浊兮，可以濯我足。\n"},
{"id": 1859, "title": "春夜别友人二首·其一", "dynasty": "唐代", "author": "陈子昂", "content": "\n银烛吐青烟，金樽对绮筵。\n离堂思琴瑟，别路绕山川。\n明月隐高树，长河没晓天。\n悠悠洛阳道，此会在何年。\n"},
{"id": 1860, "title": "咏牡丹", "dynasty": "宋代", "author": "王溥", "content": "\n枣花至小能成实，桑叶虽柔解吐丝。\n堪笑牡丹如斗大，不成一事又空枝。\n"},
{"id": 1861, "title": "落花", "dynasty": "宋代", "author": "宋祁", "content": "坠素翻红各自伤，青楼烟雨忍相忘。\n将飞更作回风舞，已落犹成半面妆。\n沧海客归珠有泪，章台人去骨遗香。\n可能无意传双蝶，尽付芳心与蜜房。"},
{"id": 1862, "title": "江城子·墨云拖雨过西楼", "dynasty": "宋代", "author": "苏轼", "content": "\n墨云拖雨过西楼。水东流。晚烟收。柳外残阳，回照动帘钩。今夜巫山真个好，花未落，酒新篘。 \n美人微笑转星眸。月花羞。捧金瓯。歌扇萦风，吹散一春愁。试问江南诸伴侣，谁似我，醉扬州。\n"},
{"id": 1863, "title": "点绛唇·醉漾轻舟", "dynasty": "宋代", "author": "秦观", "content": "\n醉漾轻舟，信流引到花深处。尘缘相误，无计花间住。\n烟水茫茫，千里斜阳暮。山无数，乱红如雨。不记来时路。\n"},
{"id": 1864, "title": "春晓", "dynasty": "唐代", "author": "李中", "content": "\n残烛犹存月尚明，几家帏幌梦魂惊。\n\n\n星河渐没行人动，历历林梢百舌声。\n"},
{"id": 1865, "title": "夕阳楼", "dynasty": "唐代", "author": "李商隐", "content": "\n花明柳暗绕天愁，上尽重城更上楼。\n欲问孤鸿向何处，不知身世自悠悠。\n"},
{"id": 1866, "title": "幼女词", "dynasty": "唐代", "author": "施肩吾", "content": "\n幼女才六岁，未知巧与拙。\n向夜在堂前，学人拜新月。\n"},
{"id": 1867, "title": "梁甫吟", "dynasty": "唐代", "author": "李白", "content": "\n长啸梁甫吟，何时见阳春？\n君不见，朝歌屠叟辞棘津，八十西来钓渭滨。\n宁羞白发照清水，逢时壮气思经纶。\n广张三千六百钓，风期暗与文王亲。\n大贤虎变愚不测，当年颇似寻常人。\n君不见，高阳酒徒起草中，长揖山东隆准公。\n入门不拜逞雄辩，两女辍洗来趋风。\n东下齐城七十二，指挥楚汉如旋蓬。\n狂客落魄尚如此，何况壮士当群雄！\n我欲攀龙见明主，雷公砰訇震天鼓。\n帝旁投壶多玉女，三时大笑开电光，倏烁晦冥起风雨。\n阊阖九门不可通，以额扣关阍者怒。\n白日不照我精诚，杞国无事忧天倾。\n猰貐磨牙竞人肉，驺虞不折生草茎。\n手接飞猱搏雕虎，侧足焦原未言苦。\n智者可卷愚者豪，世人见我轻鸿毛。\n力排南山三壮士，齐相杀之费二桃。\n吴楚弄兵无剧孟，亚夫咍尔为徒劳。\n梁甫吟，声正悲。\n张公两龙剑，神物合有时。\n风云感会起屠钓，大人臲屼当安之。\n"},
{"id": 1868, "title": "长沙过贾谊宅", "dynasty": "唐代", "author": "刘长卿", "content": "\n三年谪宦此栖迟，万古惟留楚客悲。\n秋草独寻人去后，寒林空见日斜时。\n汉文有道恩犹薄，湘水无情吊岂知。\n寂寂江山摇落处，怜君何事到天涯。\n"},
{"id": 1869, "title": "送人之军", "dynasty": "唐代", "author": "贺知章", "content": "\n常经绝脉塞，复见断肠流。送子成今别，令人起昔愁。\n\n\n陇云晴半雨，边草夏先秋。万里长城寄，无贻汉国忧。\n"},
{"id": 1870, "title": "塞上听吹笛", "dynasty": "唐代", "author": "高适", "content": "\n雪净胡天牧马还，月明羌笛戍楼间。\n借问梅花何处落，风吹一夜满关山。\n"},
{"id": 1871, "title": "塞上听吹笛", "dynasty": "唐代", "author": "高适", "content": "\n雪净胡天牧马还，月明羌笛戍楼间。\n借问梅花何处落，风吹一夜满关山。\n"},
{"id": 1872, "title": "论诗三十首·其四", "dynasty": "金朝", "author": "元好问", "content": "\n一语天然万古新，豪华落尽见真淳。\n南窗白日羲皇上，未害渊明是晋人。\n"},
{"id": 1873, "title": "阮郎归·南园春半踏青时", "dynasty": "宋代", "author": "欧阳修", "content": "\n南园春半踏青时，风和闻马嘶。青梅如豆柳如眉，日长蝴蝶飞。\n花露重，草烟低，人家帘幕垂。秋千慵困解罗衣，画堂双燕归。\n"},
{"id": 1874, "title": "贺圣朝·留别", "dynasty": "宋代", "author": "叶清臣", "content": "\n满斟绿醑留君住。莫匆匆归去。三分春色二分愁，更一分风雨。\n花开花谢、都来几许。且高歌休诉。不知来岁牡丹时，再相逢何处。\n"},
{"id": 1875, "title": "竹枝词九首", "dynasty": "唐代", "author": "刘禹锡", "content": "白帝城头春草生，白盐山下蜀江清。\n南人上来歌一曲，北人莫上动乡情。\n山桃红花满上头，蜀江春水拍山流。\n花红易衰似郎意，水流无限似侬愁。\n江上朱楼新雨晴，瀼西春水縠文生。\n桥东桥西好杨柳，人来人去唱歌行。\n日出三竿春雾消，江头蜀客驻兰桡。\n凭寄狂夫书一纸，信在成都万里桥。\n两岸山花似雪开，家家春酒满银杯。\n昭君坊中多女伴，永安宫外踏青来。\n城西门前滟滪堆，年年波浪不能摧。\n懊恼人心不如石，少时东去复西来。\n瞿塘嘈嘈十二滩，此中道路古来难。\n长恨人心不如水，等闲平地起波澜。\n巫峡苍苍烟雨时，清猿啼在最高枝。\n个里愁人肠自断，由来不是此声悲。\n山上层层桃李花，云间烟火是人家。\n银钏金钗来负水，长刀短笠去烧畲。"},
{"id": 1876, "title": "春江晚景", "dynasty": "唐代", "author": "张九龄", "content": "\n江林多秀发，云日复相鲜。\n征路那逢此，春心益渺然。\n兴来只自得，佳处莫能传。\n薄暮津亭下，余花满客船。\n"},
{"id": 1877, "title": "园有桃", "dynasty": "先秦", "author": "佚名", "content": "\n园有桃，其实之肴。心之忧矣，我歌且谣。不知我者，谓我士也骄。彼人是哉，子曰何其？心之忧矣，其谁知之？其谁知之，盖亦勿思！\n园有棘，其实之食。心之忧矣，聊以行国。不知我者，谓我士也罔极。彼人是哉，子曰何其？心之忧矣，其谁知之？其谁知之，盖亦勿思！\n"},
{"id": 1878, "title": "七律·人民解放军占领南京", "dynasty": "现代", "author": "毛泽东", "content": "\n钟山风雨起苍黄，\n百万雄师过大江。\n虎踞龙盘今胜昔，\n天翻地覆慨而慷。\n宜将剩勇追穷寇，\n不可沽名学霸王。\n天若有情天亦老，\n人间正道是沧桑。\n"},
{"id": 1879, "title": "春光好·蘋叶软", "dynasty": "五代", "author": "和凝", "content": "\n蘋叶软，杏花明，画船轻。双浴鸳鸯出绿汀，棹歌声。\n春水无风无浪，春天半雨半晴。红粉相随南浦晚，几含情。\n"},
{"id": 1880, "title": "金明池·咏寒柳", "dynasty": "明代", "author": "柳如是", "content": "\n有怅寒潮，无情残照，正是萧萧南浦。更吹起，霜条孤影，还记得，旧时飞絮。况晚来，烟浪斜阳，见行客，特地瘦腰如舞。总一种凄凉，十分憔悴，尚有燕台佳句。\n春日酿成秋日雨。念畴昔风流，暗伤如许。纵饶有，绕堤画舸，冷落尽，水云犹故。忆从前，一点东风，几隔着重帘，眉儿愁苦。待约个梅魂，黄昏月淡，与伊深怜低语。\n"},
{"id": 1881, "title": "望江南·天上月", "dynasty": "五代", "author": "佚名", "content": "\n天上月，遥望似一团银。夜久更阑风渐紧。与奴吹散月边云。照见负心人。\n"},
{"id": 1882, "title": "渔家傲·五月榴花妖艳烘", "dynasty": "宋代", "author": "欧阳修", "content": "\n五月榴花妖艳烘。绿杨带雨垂垂重。五色新丝缠角粽。金盘送。生绡画扇盘双凤。\n正是浴兰时节动。菖蒲酒美清尊共。叶里黄鹂时一弄。犹瞢忪。等闲惊破纱窗梦。\n"},
{"id": 1883, "title": "咸阳值雨", "dynasty": "唐代", "author": "温庭筠", "content": "\n咸阳桥上雨如悬，万点空濛隔钓船。\n还似洞庭春水色，晓云将入岳阳天。\n"},
{"id": 1884, "title": "出塞词", "dynasty": "唐代", "author": "马戴", "content": "\n金带连环束战袍，马头冲雪度临洮。\n卷旗夜劫单于帐，乱斫胡兵缺宝刀。\n"},
{"id": 1885, "title": "云阳馆与韩绅宿别", "dynasty": "唐代", "author": "司空曙", "content": "\n故人江海别，几度隔山川。\n乍见翻疑梦，相悲各问年。\n孤灯寒照雨，深竹暗浮烟。\n更有明朝恨，离杯惜共传。\n"},
{"id": 1886, "title": "咏怀古迹五首·其一", "dynasty": "唐代", "author": "杜甫", "content": "\n支离东北风尘际，漂泊西南天地间。\n三峡楼台淹日月，五溪衣服共云山。\n羯胡事主终无赖，词客哀时且未还。\n庾信平生最萧瑟，暮年诗赋动江关。\n"},
{"id": 1887, "title": "望岳三首·其二", "dynasty": "唐代", "author": "杜甫", "content": "\n西岳崚嶒竦处尊，诸峰罗立似儿孙。\n安得仙人九节杖，拄到玉女洗头盆。\n车箱入谷无归路，箭栝通天有一门。\n稍待秋风凉冷后，高寻白帝问真源。\n"},
{"id": 1888, "title": "丽人行", "dynasty": "唐代", "author": "杜甫", "content": "\n三月三日天气新，长安水边多丽人。\n态浓意远淑且真，肌理细腻骨肉匀。\n绣罗衣裳照暮春，蹙金孔雀银麒麟。\n头上何所有？翠微盍叶垂鬓唇。\n背后何所见？珠压腰衱稳称身。\n就中云幕椒房亲，赐名大国虢与秦。\n紫驼之峰出翠釜，水精之盘行素鳞。\n犀箸厌饫久未下，鸾刀缕切空纷纶。\n黄门飞鞚不动尘，御厨络绎送八珍。\n箫鼓哀吟感鬼神，宾从杂遝实要津。\n后来鞍马何逡巡，当轩下马入锦茵。\n杨花雪落覆白苹，青鸟飞去衔红巾。\n炙手可热势绝伦，慎莫近前丞相嗔！\n"},
{"id": 1889, "title": "臧僖伯谏观鱼", "dynasty": "先秦", "author": "左丘明", "content": "　　春，公将如棠观鱼者。臧僖伯谏曰：“凡物不足以讲大事，其材不足以备器用，则君不举焉。君将纳民于轨物者也。故讲事以度轨量，谓之‘轨’；取材以章物采，谓之‘物’。不轨不物，谓之乱政。乱政亟行，所以败也。故春蒐、夏苗、秋狝、冬狩，皆于农隙以讲事也。三年而治兵，入而振旅，归而饮至，以数军实。昭文章，明贵贱，辨等列，顺少长，习威仪也。鸟兽之肉不登于俎，皮革、齿牙、骨角、毛羽不登于器，则君不射，古之制也。若夫山林川泽之实，器用之资，皂隶之事，官司之守，非君所及也。”\n　　公曰：“吾将略地焉。”遂往，陈鱼而观之。僖伯称疾不从。\n　　书曰：“公矢鱼与棠。”非礼也，且言远地也。 "},
{"id": 1890, "title": "赠梁任父母同年 / 题梁任父同年", "dynasty": "清代", "author": "黄遵宪", "content": "\n寸寸山河寸寸金，侉离分裂力谁任。\n杜鹃再拜忧天泪，精卫无穷填海心。\n"},
{"id": 1891, "title": "东溪", "dynasty": "宋代", "author": "梅尧臣", "content": "行到东溪看水时，坐临孤屿发船迟。\n野凫眠岸有闲意，老树着花无丑枝。\n短短蒲茸齐似剪，平平沙石净于筛。\n情虽不厌住不得，薄暮归来车马疲。"},
{"id": 1892, "title": "玉楼春·红酥肯放琼苞碎", "dynasty": "宋代", "author": "李清照", "content": "\n红酥肯放琼苞碎。探著南枝开遍未。不知酝藉几多香，但见包藏无限意。 \n道人憔悴春窗底。闷损阑干愁不倚。要来小酌便来休，未必明朝风不起。\n"},
{"id": 1893, "title": "虞美人·寄公度", "dynasty": "宋代", "author": "舒亶", "content": "\n芙蓉落尽天涵水，日暮沧波起。背飞双燕贴云寒，独向小楼东畔、倚阑看。 \n浮生只合尊前老，雪满长安道。故人早晚上高台，赠我江南春色、一枝梅。\n"},
{"id": 1894, "title": "采桑子·轻舟短棹西湖好", "dynasty": "宋代", "author": "欧阳修", "content": "\n轻舟短棹西湖好，绿水逶迤，芳草长堤，隐隐笙歌处处随。\n无风水面琉璃滑，不觉船移，微动涟漪，惊起沙禽掠岸飞。\n"},
{"id": 1895, "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外·其一", "dynasty": "唐代", "author": "李商隐", "content": "十岁裁诗走马成，冷灰残烛动离情。\n桐花万里丹山路，雏凤清于老凤声。\n剑栈风樯各苦辛，别时冰雪到时春。\n为凭何逊休联句，瘦尽东阳姓沈人。"},
{"id": 1896, "title": "省试湘灵鼓瑟", "dynasty": "唐代", "author": "钱起", "content": "\n善鼓云和瑟，常闻帝子灵。\n冯夷空自舞，楚客不堪听。\n苦调凄金石，清音入杳冥。\n苍梧来怨慕，白芷动芳馨。\n流水传潇浦，悲风过洞庭。\n曲终人不见，江上数峰青。\n"},
{"id": 1897, "title": "听张立本女吟", "dynasty": "唐代", "author": "高适", "content": "\n危冠广袖楚宫妆，独步闲庭逐夜凉。 \n自把玉钗敲砌竹，清歌一曲月如霜。\n"},
{"id": 1898, "title": "春思", "dynasty": "唐代", "author": "皇甫冉", "content": "\n莺啼燕语报新年，马邑龙堆路几千。\n家住层城临汉苑，心随明月到胡天。(层城 一作：秦城)\n机中锦字论长恨，楼上花枝笑独眠。\n为问元戎窦车骑，何时返旆勒燕然。\n"},
{"id": 1899, "title": "寻南溪常山道人隐居 / 寻南溪常道士", "dynasty": "唐代", "author": "刘长卿", "content": "\n一路经行处，莓苔见履痕。\n白云依静渚，春草闭闲门。\n过雨看松色，随山到水源。\n溪花与禅意，相对亦忘言。\n"},
{"id": 1900, "title": "国风·鄘风·柏舟", "dynasty": "先秦", "author": "佚名", "content": "泛彼柏舟，在彼中河。髧彼两髦，实维我仪。之死矢靡它。母也天只！不谅人只！\n泛彼柏舟，在彼河侧。髧彼两髦，实维我特。之死矢靡慝。母也天只！不谅人只！"},
{"id": 1901, "title": "凤凰台上忆吹箫·寸寸微云", "dynasty": "清代", "author": "贺双卿", "content": "\n寸寸微云，丝丝残照，有无明灭难消。正断魂魂断，闪闪摇摇。望望山山水水，人去去，隐隐迢迢。从今后，酸酸楚楚，只似今宵。\n青遥。问天不应，看小小双卿，袅袅无聊。更见谁谁见，谁痛花娇？谁望欢欢喜喜，偷素粉，写写描描？谁还管，生生世世，夜夜朝朝。\n"},
{"id": 1902, "title": "纪辽东二首", "dynasty": "隋代", "author": "杨广", "content": "辽东海北翦长鲸，风云万里清。\n方当销锋散马牛，旋师宴镐京。\n前歌后舞振军威，饮至解戎衣。\n判不徒行万里去，空道五原归。\n秉旄仗节定辽东，俘馘变夷风。\n清歌凯捷九都水，归宴洛阳宫。\n策功行赏不淹留，全军藉智谋。\n讵似南宫复道上，先封雍齿侯。"},
{"id": 1903, "title": "黄冈竹楼记", "dynasty": "宋代", "author": "王禹偁", "content": "　　黄冈之地多竹，大者如椽。竹工破之，刳去其节，用代陶瓦。比屋皆然，以其价廉而工省也。\n　　子城西北隅，雉堞圮毁，蓁莽荒秽，因作小楼二间，与月波楼通。远吞山光，平挹江濑，幽阒辽夐，不可具状。夏宜急雨，有瀑布声；冬宜密雪，有碎玉声。宜鼓琴，琴调虚畅；宜咏诗，诗韵清绝；宜围棋，子声丁丁然；宜投壶，矢声铮铮然；皆竹楼之所助也。\n　　公退之暇，被鹤氅衣，戴华阳巾，手执《周易》一卷，焚香默坐，消遣世虑。江山之外，第见风帆沙鸟，烟云竹树而已。待其酒力醒，茶烟歇，送夕阳，迎素月，亦谪居之胜概也。彼齐云、落星，高则高矣；井干、丽谯，华则华矣；止于贮妓女，藏歌舞，非骚人之事，吾所不取。\n　　吾闻竹工云：“竹之为瓦，仅十稔；若重覆之，得二十稔。”噫！吾以至道乙未岁，自翰林出滁上，丙申，移广陵；丁酉又入西掖；戊戌岁除日，新旧岁之交，即除夕。有齐安之命；己亥闰三月到郡。四年之间，奔走不暇；未知明年又在何处，岂惧竹楼之易朽乎！幸后之人与我同志，嗣而葺之，庶斯楼之不朽也！\n　　咸平二年八月十五日记。 "},
{"id": 1904, "title": "咏芭蕉", "dynasty": "清代", "author": "郑燮", "content": "\n芭蕉叶叶为多情，一叶才舒一叶生。\n自是相思抽不尽，却教风雨怨秋声。\n"},
{"id": 1905, "title": "寒食上冢", "dynasty": "宋代", "author": "杨万里", "content": "\n迳直夫何细！桥危可免扶？\n远山枫外淡，破屋麦边孤。\n宿草春风又，新阡去岁无。\n梨花自寒食，进节只愁余。\n"},
{"id": 1906, "title": "满江红·汉水东流", "dynasty": "宋代", "author": "辛弃疾", "content": "\n汉水东流，都洗尽，髭胡膏血。人尽说，君家飞将，旧时英烈。破敌金城雷过耳，谈兵玉帐冰生颊。想王郎，结发赋从戎，传遗业。\n腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今，记取楚楼风，庾台月。\n"},
{"id": 1907, "title": "沁园春·灵山斋庵赋时筑偃湖未成", "dynasty": "宋代", "author": "辛弃疾", "content": "\n叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。\n争先见面重重，看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水蒙蒙？\n"},
{"id": 1908, "title": "题红叶", "dynasty": "唐代", "author": "宣宗宫人", "content": "\n流水何太急，深宫尽日闲。\n殷勤谢红叶，好去到人间。\n"},
{"id": 1909, "title": "江南", "dynasty": "唐代", "author": "罗隐", "content": "\n玉树歌声泽国春，累累辎重忆亡陈。\n\n\n垂衣端拱浑闲事，忍把江山乞与人。\n"},
{"id": 1910, "title": "远师", "dynasty": "唐代", "author": "白居易", "content": "\n东宫白庶子，南寺远禅师。\n何处遥相见，心无一事时。\n"},
{"id": 1911, "title": "江楼夕望招客", "dynasty": "唐代", "author": "白居易", "content": "\n海天东望夕茫茫，山势川形阔复长。\n灯火万家城四畔，星河一道水中央。\n风吹古木晴天雨，月照平沙夏夜霜。\n能就江楼消暑否？比君茅舍较清凉。\n"},
{"id": 1912, "title": "晚春二首·其二", "dynasty": "唐代", "author": "韩愈", "content": "\n谁收春色将归去，慢绿妖红半不存。\n榆荚只能随柳絮，等闲撩乱走空园。\n"},
{"id": 1913, "title": "八月十五夜月二首", "dynasty": "唐代", "author": "杜甫", "content": "满月飞明镜，归心折大刀。\n转蓬行地远，攀桂仰天高。\n水路疑霜雪，林栖见羽毛。\n此时瞻白兔，直欲数秋毫。\n稍下巫山峡，犹衔白帝城。\n气沈全浦暗，轮仄半楼明。\n刁斗皆催晓，蟾蜍且自倾。\n张弓倚残魄，不独汉家营。"},
{"id": 1914, "title": "自洛之越", "dynasty": "唐代", "author": "孟浩然", "content": "\n遑遑三十载，书剑两无成。\n山水寻吴越，风尘厌洛京。\n扁舟泛湖海，长揖谢公卿。\n且乐杯中物，谁论世上名。\n"},
{"id": 1915, "title": "谢赐珍珠", "dynasty": "唐代", "author": "江采萍", "content": "\n桂叶双眉久不描，残妆和泪污红绡。\n长门尽日无梳洗，何必珍珠慰寂寥。\n"},
{"id": 1916, "title": "国风·鄘风·墙有茨", "dynasty": "先秦", "author": "佚名", "content": "\n墙有茨，不可扫也。中冓之言，不可道也。所可道也，言之丑也。\n墙有茨，不可襄也。中冓之言，不可详也。所可详也，言之长也。\n墙有茨，不可束也。中冓之言，不可读也。所可读也，言之辱也。\n"},
{"id": 1917, "title": "梅花绝句·其二", "dynasty": "宋代", "author": "陆游", "content": "\n幽谷那堪更北枝，年年自分着花迟。\n高标逸韵君知否，正是层冰积雪时。\n"},
{"id": 1918, "title": "南乡子·为亡妇题照", "dynasty": "清代", "author": "纳兰性德", "content": "\n泪咽却无声，只向从前悔薄情。凭仗丹青重省识，盈盈，一片伤心画不成。\n别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。\n"},
{"id": 1919, "title": "念奴娇·登建康赏心亭呈史致道留守", "dynasty": "宋代", "author": "辛弃疾", "content": "\n我来吊古，上危楼、赢得闲愁千斛。虎踞龙蟠何处是，只有兴亡满目。柳外斜阳，水边归鸟，陇上吹乔木。片帆西去，一声谁喷霜竹。 \n却忆安石风流，东山岁晚，泪落哀筝曲。儿辈功名都付与，长日惟消棋局。宝镜难寻，碧云将暮，谁劝杯中绿。江头风怒，朝来波浪翻屋。\n"},
{"id": 1920, "title": "水调歌头·秋色渐将晚", "dynasty": "宋代", "author": "叶梦得", "content": "\n秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。 \n念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。\n"},
{"id": 1921, "title": "蝶恋花·蝶懒莺慵春过半", "dynasty": "宋代", "author": "苏轼", "content": "\n蝶懒莺慵春过半。花落狂风，小院残红满。午醉未醒红日晚，黄昏帘幕无人卷。\n云鬓鬅松眉黛浅。总是愁媒，欲诉谁消遣。未信此情难系绊，杨花犹有东风管。\n"},
{"id": 1922, "title": "临江仙·樱桃落尽春归去", "dynasty": "五代", "author": "李煜", "content": "樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。\n别巷寂寥人散后，望残烟草低迷。炉香闲袅凤凰儿，空持罗带，回首恨依依。"},
{"id": 1923, "title": "酬问师", "dynasty": "唐代", "author": "刘商", "content": "\n虚空无处所，仿佛似琉璃。诗境何人到，禅心又过诗。\n"},
{"id": 1924, "title": "从军行二首", "dynasty": "唐代", "author": "王昌龄", "content": "向夕临大荒，朔风轸归虑。\n平沙万里馀，飞鸟宿何处。\n虏骑猎长原，翩翩傍河去。\n边声摇白草，海气生黄雾。\n百战苦风尘，十年履霜露。\n虽投定远笔，未坐将军树。\n早知行路难，悔不理章句。\n秋草马蹄轻，角弓持弦急。\n去为龙城战，正值胡兵袭。\n军气横大荒，战酣日将入。\n长风金鼓动，白露铁衣湿。\n四起愁边声，南庭时伫立。\n断蓬孤自转，寒雁飞相及。\n万里云沙涨，平原冰霰涩。\n惟闻汉使还，独向刀环泣。"},
{"id": 1925, "title": "君子阳阳", "dynasty": "先秦", "author": "佚名", "content": "\n君子阳阳，左执簧，右招我由房，其乐只且！\n君子陶陶，左执翿，右招我由敖，其乐只且！\n"},
{"id": 1926, "title": "七夕", "dynasty": "宋代", "author": "杨朴", "content": "\n未会牵牛意若何，须邀织女弄金梭。\n年年乞与人间巧，不道人间巧已多。\n"},
{"id": 1927, "title": "愚溪诗序", "dynasty": "唐代", "author": "柳宗元", "content": "　　灌水之阳有溪焉，东流入于潇水。或曰：冉氏尝居也，故姓是溪为冉溪。或曰：可以染也，名之以其能，故谓之染溪。予以愚触罪，谪潇水上。爱是溪，入二三里，得其尤绝者家焉。古有愚公谷，今予家是溪，而名莫能定，士之居者，犹龂龂然，不可以不更也，故更之为愚溪。 \n　　愚溪之上，买小丘，为愚丘。自愚丘东北行六十步，得泉焉，又买居之，为愚泉。愚泉凡六穴，皆出山下平地，盖上出也。合流屈曲而南，为愚沟。遂负土累石，塞其隘，为愚池。愚池之东为愚堂。其南为愚亭。池之中为愚岛。嘉木异石错置，皆山水之奇者，以予故，咸以愚辱焉。 \n　　夫水，智者乐也。今是溪独见辱于愚，何哉？盖其流甚下，不可以溉灌。又峻急多坻石，大舟不可入也。幽邃浅狭，蛟龙不屑，不能兴云雨，无以利世，而适类于予，然则虽辱而愚之，可也。 \n　　宁武子“邦无道则愚”，智而为愚者也；颜子“终日不违如愚”，睿而为愚者也。皆不得为真愚。今予遭有道而违于理，悖于事，故凡为愚者，莫我若也。夫然，则天下莫能争是溪，予得专而名焉。 \n　　溪虽莫利于世，而善鉴万类，清莹秀澈，锵鸣金石，能使愚者喜笑眷慕，乐而不能去也。予虽不合于俗，亦颇以文墨自慰，漱涤万物，牢笼百态，而无所避之。以愚辞歌愚溪，则茫然而不违，昏然而同归，超鸿蒙，混希夷，寂寥而莫我知也。于是作《八愚诗》，纪于溪石上。 "},
{"id": 1928, "title": "四块玉·别情", "dynasty": "元代", "author": "关汉卿", "content": "自送别，心难舍，一点相思几时绝？凭阑袖拂杨花雪。溪又斜，山又遮，人去也！"},
{"id": 1929, "title": "汉宫春·立春日", "dynasty": "宋代", "author": "辛弃疾", "content": "\n春已归来，看美人头上，袅袅春幡。无端风雨，未肯收尽余寒。年时燕子，料今宵梦到西园。浑未辨，黄柑荐酒，更传青韭堆盘？\n却笑东风，从此便薰梅染柳，更没些闲。闲时又来镜里，转变朱颜。清愁不断，问何人会解连环？生怕见花开花落，朝来塞雁先还。\n"},
{"id": 1930, "title": "蝶恋花·越女采莲秋水畔", "dynasty": "宋代", "author": "欧阳修", "content": "\n越女采莲秋水畔。窄袖轻罗，暗露双金钏。照影摘花花似面。芳心只共丝争乱。\n鸂鶒滩头风浪晚。雾重烟轻，不见来时伴。隐隐歌声归棹远。离愁引著江南岸。\n"},
{"id": 1931, "title": "蝶恋花·凤栖梧", "dynasty": "宋代", "author": "柳永", "content": "\n蜀锦地衣丝步障。屈曲回廊，静夜闲寻访。玉砌雕阑新月上。朱扉半掩人相望。 \n旋暖熏炉温斗帐。玉树琼枝，迤逦相偎傍。酒力渐浓春思荡。鸳鸯绣被翻红浪。\n"},
{"id": 1932, "title": "明月皎夜光", "dynasty": "两汉", "author": "佚名", "content": "明月皎夜光，促织鸣东壁。\n玉衡指孟冬，众星何历历。\n白露沾野草，时节忽复易。\n秋蝉鸣树间，玄鸟逝安适。\n昔我同门友，高举振六翮。\n不念携手好，弃我如遗迹。\n南箕北有斗，牵牛不负轭。\n良无盘石固，虚名复何益？"},
{"id": 1933, "title": "题扬州禅智寺", "dynasty": "唐代", "author": "杜牧", "content": "\n雨过一蝉噪，飘萧松桂秋。\n青苔满阶砌，白鸟故迟留。\n暮霭生深树，斜阳下小楼。\n谁知竹西路，歌吹是扬州。\n"},
{"id": 1934, "title": "望蓟门", "dynasty": "唐代", "author": "祖咏", "content": "\n燕台一望客心惊，笳鼓喧喧汉将营。(笳鼓 一作：箫鼓)\n万里寒光生积雪，三边曙色动危旌。\n沙场烽火侵胡月，海畔云山拥蓟城。\n少小虽非投笔吏，论功还欲请长缨。\n"},
{"id": 1935, "title": "国风·王风·兔爰", "dynasty": "先秦", "author": "佚名", "content": "\n有兔爰爰，雉离于罗。我生之初，尚无为；我生之后，逢此百罹。尚寐无吪！\n有兔爰爰，雉离于罦。我生之初，尚无造；我生之后，逢此百忧。尚寐无觉！\n有兔爰爰，雉离于罿。我生之初，尚无庸；我生之后，逢此百凶。尚寐无聪！\n"},
{"id": 1936, "title": "迎燕", "dynasty": "宋代", "author": "葛天民", "content": "\n咫尺春三月， 寻常百姓家。\n为迎新燕入， 不下旧帘遮。\n翅湿沾微雨， 泥香带落花。\n巢成雏长大， 相伴过年华。\n"},
{"id": 1937, "title": "夜泊水村", "dynasty": "宋代", "author": "陆游", "content": "\n腰间羽箭久凋零，太息燕然未勒铭。\n老子犹堪绝大漠，诸君何至泣新亭。\n一身报国有万死，双鬓向人无再青。\n记取江湖泊船处，卧闻新雁落寒汀。\n"},
{"id": 1938, "title": "早梅", "dynasty": "明代", "author": "道源", "content": "\n万树寒无色，南枝独有花。\n香闻流水处，影落野人家。\n"},
{"id": 1939, "title": "无俗念·灵虚宫梨花词", "dynasty": "宋代", "author": "丘处机", "content": "\n春游浩荡，是年年、寒食梨花时节。白锦无纹香烂漫，玉树琼葩堆雪。静夜沉沉，浮光霭霭，冷浸溶溶月。人间天上，烂银霞照通彻。\n浑似姑射真人，天姿灵秀，意气舒高洁。万化参差谁信道，不与群芳同列。浩气清英，仙材卓荦，下土难分别。瑶台归去，洞天方看清绝。\n"},
{"id": 1940, "title": "塞下曲·其一", "dynasty": "唐代", "author": "李益", "content": "\n蕃州部落能结束，朝暮驰猎黄河曲。\n燕歌未断塞鸿飞，牧马群嘶边草绿。\n"},
{"id": 1941, "title": "江上", "dynasty": "清代", "author": "王士祯", "content": "吴头楚尾路如何？烟雨秋深暗自波。\n晚趁寒潮渡江去，满林黄叶雁声多。"},
{"id": 1942, "title": "清平乐·候蛩凄断", "dynasty": "宋代", "author": "张炎", "content": "\n候蛩凄断，人语西风岸。月落沙平江似练，望尽芦花无雁。\n暗教愁损兰成，可怜夜夜关情。只有一枝梧叶，不知多少秋声！\n"},
{"id": 1943, "title": "江城子·江景", "dynasty": "宋代", "author": "苏轼", "content": "凤凰山下雨初晴，水风清，晚霞明。一朵芙蕖，开过尚盈盈。何处飞来双白鹭，如有意，慕娉婷。\n忽闻江上弄哀筝，苦含情，遣谁听！烟敛云收，依约是湘灵。欲待曲终寻问取，人不见，数峰青。 "},
{"id": 1944, "title": "蝶恋花·画阁归来春又晚", "dynasty": "宋代", "author": "欧阳修", "content": "\n画阁归来春又晚。燕子双飞，柳软桃花浅。细雨满天风满院，愁眉敛尽无人见。\n独倚阑干心绪乱。芳草芊绵，尚忆江南岸。风月无情人暗换，旧游如梦空肠断。\n"},
{"id": 1945, "title": "沧浪亭记", "dynasty": "宋代", "author": "苏舜钦", "content": "　　予以罪废，无所归。扁舟吴中，始僦舍以处。时盛夏蒸燠，土居皆褊狭，不能出气，思得高爽虚辟之地，以舒所怀，不可得也。 \n　　一日过郡学，东顾草树郁然，崇阜广水，不类乎城中。并水得微径于杂花修竹之间。东趋数百步，有弃地，纵广合五六十寻，三向皆水也。杠之南，其地益阔，旁无民居，左右皆林木相亏蔽。访诸旧老，云钱氏有国，近戚孙承右之池馆也。坳隆胜势，遗意尚存。予爱而徘徊，遂以钱四万得之，构亭北碕，号‘沧浪’焉。前竹后水，水之阳又竹，无穷极。澄川翠干，光影会合于轩户之间，尤与风月为相宜。予时榜小舟，幅巾以往，至则洒然忘其归。觞而浩歌，踞而仰啸，野老不至，鱼鸟共乐。形骸既适则神不烦，观听无邪则道以明；返思向之汩汩荣辱之场，日与锱铢利害相磨戛，隔此真趣，不亦鄙哉！ \n　　噫！人固动物耳。情横于内而性伏，必外寓于物而后遣。寓久则溺，以为当然；非胜是而易之，则悲而不开。惟仕宦溺人为至深。古之才哲君子，有一失而至于死者多矣，是未知所以自胜之道。予既废而获斯境，安于冲旷，不与众驱，因之复能乎内外失得之原，沃然有得，笑闵万古。尚未能忘其所寓目，用是以为胜焉！ "},
{"id": 1946, "title": "望木瓜山", "dynasty": "唐代", "author": "李白", "content": "\n早起见日出，暮见栖鸟还。\n客心自酸楚，况对木瓜山。\n"},
{"id": 1947, "title": "右溪记", "dynasty": "唐代", "author": "元结", "content": "　　道州城西百余步，有小溪。南流数十步，合营溪。水抵两岸，悉皆怪石，欹嵌盘曲，不可名状。清流触石，洄悬激注；佳木异竹，垂阴相荫。\n　　此溪若在山野之上，则宜逸民退士之所游处；在人间，则可为都邑之胜境，静者之林亭。而置州以来，无人赏爱；徘徊溪上，为之怅然。乃疏凿芜秽，俾为亭宇；植松与桂，兼之香草，以裨形胜。为溪在州右，遂命之曰右溪。刻铭石上，彰示来者。"},
{"id": 1948, "title": "苏秦以连横说秦", "dynasty": "先秦", "author": "佚名", "content": "　　苏秦始将连横说秦惠王曰：“大王之国，西有巴、蜀、汉中之利，北有胡貉、代马之用，南有巫山、黔中之限，东有肴、函之固。田肥美，民殷富，战车万乘，奋击百万，沃野千里，蓄积饶多，地势形便，此所谓天府，天下之雄国也。以大王之贤，士民之众，车骑之用，兵法之教，可以并诸侯，吞天下，称帝而治。愿大王少留意，臣请奏其效。”\n　　秦王曰：“寡人闻之：毛羽不丰满者，不可以高飞，文章不成者不可以诛罚，道德不厚者不可以使民，政教不顺者不可以烦大臣。今先生俨然不远千里而庭教之，愿以异日。”\n　　苏秦曰：“臣固疑大王之不能用也。昔者神农伐补遂，黄帝伐涿鹿而禽蚩尤，尧伐驩兜，舜伐三苗，禹伐共工，汤伐有夏，文王伐崇，武王伐纣，齐桓任战而伯天下。由此观之，恶有不战者乎？古者使车毂击驰，言语相结，天下为一，约从连横，兵革不藏。文士并饬，诸侯乱惑，万端俱起，不可胜理。科条既备，民多伪态，书策稠浊，百姓不足。上下相愁，民无所聊，明言章理，兵甲愈起。辩言伟服，战攻不息，繁称文辞，天下不治。舌弊耳聋，不见成功，行义约信，天下不亲。于是乃废文任武，厚养死士，缀甲厉兵，效胜于战场。夫徒处而致利，安坐而广地，虽古五帝三王五伯，明主贤君，常欲坐而致之，其势不能。故以战续之，宽则两军相攻，迫则杖戟相橦，然后可建大功。是故兵胜于外，义强于内，威立于上，民服于下。今欲并天下，凌万乘，诎敌国，制海内，子元元，臣诸侯，非兵不可。今不嗣主，忽于至道，皆惛于教，乱于治，迷于言，惑于语，沈于辩，溺于辞。以此论之，王固不能行也。”\n　　说秦王书十上而说不行，黑貂之裘弊，黄金百斤尽，资用乏绝，去秦而归，羸縢履蹻，负书担橐，形容枯槁，面目犁黑，状有愧色。归至家，妻不下紝，嫂不为炊。父母不与言。苏秦喟叹曰：“妻不以我为夫，嫂不以我为叔，父母不以我为子，是皆秦之罪也。”乃夜发书，陈箧数十，得太公阴符之谋，伏而诵之，简练以为揣摩。读书欲睡，引锥自刺其股，血流至足，曰：“安有说人主，不能出其金玉锦绣，取卿相之尊者乎？”期年，揣摩成，曰：“此真可以说当世之君矣。”\n　　于是乃摩燕乌集阙，见说赵王于华屋之下，抵掌而谈，赵王大悦，封为武安君。受相印，革车百乘，锦绣千纯，白璧百双，黄金万溢，以随其后，约从散横以抑强秦，故苏秦相于赵而关不通。\n　　当此之时，天下之大，万民之众，王侯之威，谋臣之权，皆欲决苏秦之策。不费斗粮，未烦一兵，未战一士，未绝一弦，未折一矢，诸侯相亲，贤于兄弟。夫贤人在而天下服，一人用而天下从，故曰：式于政不式于勇；式于廊庙之内，不式于四境之外。当秦之隆，黄金万溢为用，转毂连骑，炫熿于道，山东之国从风而服，使赵大重。且夫苏秦，特穷巷掘门桑户棬枢之士耳，伏轼撙衔，横历天下，廷说诸侯之王，杜左右之口，天下莫之能伉。\n　　将说楚王，路过洛阳，父母闻之，清宫除道，张乐设饮，郊迎三十里。妻侧目而视，倾耳而听。嫂蛇行匍伏，四拜自跪而谢。苏秦曰：“嫂何前倨而后卑也？”嫂曰：“以季子之位尊而多金。”苏秦曰：“嗟乎！贫穷则父母不子，富贵则亲戚畏惧。人生世上，势位富厚，盖可忽乎哉？”"},
{"id": 1949, "title": "石碏谏宠州吁", "dynasty": "先秦", "author": "左丘明", "content": "　　卫庄公娶于齐东宫得臣之妹，曰庄姜。美而无子，卫人所为赋《硕人》也。又娶于陈，曰厉妫。生孝伯，蚤死。其娣戴妫生桓公，庄姜以为己子。\n　　公子州吁，嬖人之子也。有宠而好兵，公弗禁，庄姜恶之。\n　　石碏谏曰：“臣闻爱子，教之以义方，弗纳于邪。骄奢淫佚，所自邪也。四者之来，宠禄过也。将立州吁，乃定之矣；若犹未也，阶之为祸。夫宠而不骄，骄而能降，降而不憾，憾而能眕者，鲜矣。且夫贱妨贵，少陵长，远间亲，新间旧，小加大，淫破义，所谓六逆也。君义，臣行，父慈，子孝，兄爱，弟敬，所谓六顺也。去顺效逆，所以速祸也。君人者，将祸是[通“事”]务去，而速之，无乃不可乎？”弗听。\n　　其子厚与州吁游，禁之，不可。桓公立，乃老。"},
{"id": 1950, "title": "菩萨蛮·朔风吹散三更雪", "dynasty": "清代", "author": "纳兰性德", "content": "\n朔风吹散三更雪，倩魂犹恋桃花月。梦好莫催醒，由他好处行。\n无端听画角，枕畔红冰薄。塞马一声嘶，残星拂大旗。\n"},
{"id": 1951, "title": "咏史", "dynasty": "清代", "author": "龚自珍", "content": "金粉东南十五州，万重恩怨属名流。\n牢盆狎客操全算，团扇才人踞上游。\n避席畏闻文字狱，著书都为稻粱谋。\n田横五百人安在，难道归来尽列侯？"},
{"id": 1952, "title": "鹧鸪天·懒向青门学种瓜", "dynasty": "宋代", "author": "陆游", "content": "\n懒向青门学种瓜，只将渔钓送年华。双双新燕飞春岸，片片轻鸥落晚沙。\n歌缥缈，舻呕哑，酒如清露鲊如花。逢人问道归何处，笑指船儿此是家。\n"},
{"id": 1953, "title": "鹧鸪天·座中有眉山隐客史应之和前韵即席答之", "dynasty": "宋代", "author": "黄庭坚", "content": "\n黄菊枝头生晓寒。人生莫放酒杯干。风前横笛斜吹雨，醉里簪花倒著冠。 \n身健在，且加餐。舞裙歌板尽清欢。黄花白发相牵挽，付与时人冷眼看。\n"},
{"id": 1954, "title": "江城子·孤山竹阁送述古", "dynasty": "宋代", "author": "苏轼", "content": "\n翠蛾羞黛怯人看。掩霜纨，泪偷弹。且尽一尊，收泪唱《阳关》。漫道帝城天样远，天易见，见君难。\n画堂新构近孤山。曲栏干，为谁安？飞絮落花，春色属明年。欲棹小舟寻旧事，无处问，水连天。\n"},
{"id": 1955, "title": "临江仙·浅浅余寒春半", "dynasty": "宋代", "author": "晏几道", "content": "浅浅余寒春半，雪消蕙草初长。烟迷柳岸旧池塘。风吹梅蕊闹，雨细杏花香。\n月堕枝头欢意，从前虚梦高唐，觉来何处放思量。如今不是梦，真个到伊行。"},
{"id": 1956, "title": "雪梅香·景萧索", "dynasty": "宋代", "author": "柳永", "content": "\n景萧索，危楼独立面晴空。动悲秋情绪，当时宋玉应同。渔市孤烟袅寒碧，水村残叶舞愁红。楚天阔，浪浸斜阳，千里溶溶。 \n临风。想佳丽，别后愁颜，镇敛眉峰。可惜当年，顿乖雨迹云踪。雅态妍姿正欢洽，落花流水忽西东。无憀恨、相思意，尽分付征鸿。\n"},
{"id": 1957, "title": "今日良宴会", "dynasty": "两汉", "author": "佚名", "content": "今日良宴会，欢乐难具陈。\n弹筝奋逸响，新声妙入神。\n令德唱高言，识曲听其真。\n齐心同所愿，含意俱未申。\n人生寄一世，奄忽若飙尘。\n何不策高足，先据要路津。\n无为守穷贱，坎坷长苦辛。"},
{"id": 1958, "title": "鹅赠鹤", "dynasty": "唐代", "author": "白居易", "content": "\n君因风送入青云，我被人驱向鸭群。\n雪颈霜毛红网掌，请看何处不如君？\n"},
{"id": 1959, "title": "小池二首", "dynasty": "唐代", "author": "白居易", "content": "\n昼倦前斋热，晚爱小池清。映林馀景没，近水微凉生。\n\n\n坐把蒲葵扇，闲吟三两声。\n\n\n有意不在大，湛湛方丈馀。荷侧泻清露，萍开见游鱼。\n\n\n每一临此坐，忆归青溪居。\n"},
{"id": 1960, "title": "山石", "dynasty": "唐代", "author": "韩愈", "content": "\n山石荦确行径微，黄昏到寺蝙蝠飞。\n升堂坐阶新雨足，芭蕉叶大栀子肥。\n僧言古壁佛画好，以火来照所见稀。\n铺床拂席置羹饭，疏粝亦足饱我饥。\n夜深静卧百虫绝，清月出岭光入扉。\n天明独去无道路，出入高下穷烟霏。\n山红涧碧纷烂漫，时见松枥皆十围。\n当流赤足踏涧石，水声激激风吹衣。\n人生如此自可乐，岂必局束为人鞿？(鞿 一作：靰)\n嗟哉吾党二三子，安得至老不更归。\n"},
{"id": 1961, "title": "宿五松山下荀媪家", "dynasty": "唐代", "author": "李白", "content": "\n我宿五松下，寂寥无所欢。\n田家秋作苦，邻女夜舂寒。\n跪进雕胡饭，月光明素盘。\n令人惭漂母，三谢不能餐。\n"},
{"id": 1962, "title": "新晴野望", "dynasty": "唐代", "author": "王维", "content": "新晴原野旷，极目无氛垢。\n郭门临渡头，村树连溪口。 \n白水明田外，碧峰出山后。\n农月无闲人，倾家事南亩。"},
{"id": 1963, "title": "落花落", "dynasty": "唐代", "author": "王勃", "content": "\n落花落，落花纷漠漠。\n绿叶青跗映丹萼，与君裴回上金阁。\n影拂妆阶玳瑁筵，香飘舞馆茱萸幕。\n落花飞，燎乱入中帷。\n落花春正满，春人归不归。\n落花度，氛氲绕高树。\n落花春已繁，春人春不顾。\n绮阁青台静且闲，罗袂红巾复往还。\n盛年不再得，高枝难重攀。\n试复旦游落花里，暮宿落花间。\n与君落花院，台上起双鬟。\n"},
{"id": 1964, "title": "长信怨", "dynasty": "唐代", "author": "王昌龄", "content": "金井梧桐秋叶黄，珠帘不卷夜来霜。\n熏笼玉枕无颜色，卧听南宫清漏长。\n高殿秋砧响夜阑，霜深犹忆御衣寒。\n银灯青琐裁缝歇，还向金城明主看。\n奉帚平明金殿开，暂将团扇共徘徊。\n玉颜不及寒鸦色，犹带昭阳日影来。\n真成薄命久寻思，梦见君王觉后疑。\n火照西宫知夜饮，分明复道奉恩时。\n长信宫中秋月明，昭阳殿下捣衣声。\n白露堂中细草迹，红罗帐里不胜情。"},
{"id": 1965, "title": "子虚赋", "dynasty": "两汉", "author": "司马相如", "content": "　　楚使子虚使于齐，王悉发车骑，与使者出田。田罢，子虚过奼乌有先生，亡是公在焉。坐定，乌有先生问曰：“今日田乐乎？”子虚曰：“乐。”“获多乎？”曰：“少。”“然则何乐？”对曰：“仆乐齐王之欲夸仆以车骑之众，而仆对以云梦之事也。”曰：“可得闻乎？”\n　　子虚曰：“可。王车驾千乘，选徒万骑，田于海滨。列卒满泽，罘罔弥山，掩兔辚鹿，射麇脚麟。骛于盐浦，割鲜染轮。射中获多，矜而自功。顾谓仆曰：‘楚亦有平原广泽游猎之地饶乐若此者乎？楚王之猎孰与寡人乎？’仆下车对曰：‘臣，楚国之鄙人也，幸得宿卫十有余年，时从出游，游于后园，览于有无，然犹未能遍睹也，又焉足以言其外泽者乎！’齐王曰：‘虽然，略以子之所闻见而言之。’\n　　“仆对曰：‘唯唯。臣闻楚有七泽，尝见其一，未睹其余也。臣之所见，盖特其小小耳者，名曰云梦。云梦者，方九百里，其中有山焉。其山则盘纡茀郁，隆崇嵂崒；岑崟参差，日月蔽亏；交错纠纷，上干青云；罢池陂陀，下属江河。其土则丹青赭垩，雌黄白坿，锡碧金银，众色炫耀，照烂龙鳞。其石则赤玉玫瑰，琳瑉琨吾，瑊玏玄厉，碝石碔玞。其东则有蕙圃：衡兰芷若，芎藭昌蒲，茳蓠麋芜，诸柘巴苴。其南则有平原广泽，登降陁靡，案衍坛曼。缘以大江，限以巫山。其高燥则生葴菥苞荔，薛莎青薠。其卑湿则生藏莨蒹葭，东蔷雕胡，莲藕觚卢、菴闾轩于，众物居之，不可胜图。其西则有涌泉清池，激水推移，外发芙蓉菱华，内隐钜石白沙。其中则有神龟蛟鼍，瑇瑁鳖鼋。其北则有阴林：其树楩柟豫章，桂椒木兰，蘖离朱杨，樝梨梬栗，橘柚芬芳；其上则有鹓雏孔鸾，腾远射干；其下则有白虎玄豹，蟃蜒貙犴。\n　　‘于是乃使剸诸之伦，手格此兽。楚王乃驾驯驳之驷，乘雕玉之舆。靡鱼须之桡旃，曳明月之珠旗。建干将之雄戟，左乌号之雕弓，右夏服之劲箭。阳子骖乘，纤阿为御，案节未舒，即陵狡兽。蹴蛩蛩，辚距虚，轶野马，轊陶駼，乘遗风，射游骐。倏眒倩浰，雷动猋至，星流霆击。弓不虚发，中必决眦，洞胸达腋，绝乎心系。获若雨兽，揜草蔽地。于是楚王乃弭节俳徊，翱翔容与。览乎阴林，观壮士之暴怒，与猛兽之恐惧。徼郄受诎，殚睹众物之变态。\n　　‘于是郑女曼姬，被阿緆，揄紵缟，杂纤罗，垂雾縠。襞积褰绉，郁桡溪谷。衯衯裶裶，扬袘戌削，蜚纤垂髾。扶与猗靡，噏呷萃蔡。下摩兰蕙，上拂羽盖。错翡翠之威蕤，缪绕玉绥。眇眇忽忽，若神仙之仿佛。\n　　‘于是乃相与獠于蕙圃，媻珊郣窣，上乎金堤。揜翡翠，射鵕鸃。微矰出，孅缴施。弋白鹄，连鴐鹅。双鸧下，玄鹤加。怠而后发，游于清池。浮文鹢，扬旌栧。张翠帷，建羽盖。罔瑇瑁，钩紫贝。摐金鼓，吹鸣籁。榜人歌，声流喝。水虫骇，波鸿沸。涌泉起，奔扬会。礧石相击，硠硠礚礚，若雷霆之声，闻乎数百里之外。将息獠者，击灵鼓，起烽燧。车按行，骑就队。纚乎淫淫，般乎裔裔。\n　　‘于是楚王乃登云阳之台，怕乎无为，澹乎自持，勺药之和，具而后御之。不若大王终日驰骋，曾不下舆，脟割轮焠，自以为娱。臣窃观之，齐殆不如。’于是齐王默然无以应仆也。”\n　　乌有先生曰：“是何言之过也！足下不远千里，来贶齐国，王悉发境内之士，而备车骑之众，与使者出畋，乃欲勠力致获，以娱左右，何名为夸哉！问楚地之有无者，愿闻大国之风烈，先生之余论也。今足下不称楚王之德厚，而盛推云梦以为高，奢言淫乐而显侈靡，窃为足下不取也。必若所言，固非楚国之美也。无而言之，是害足下之信也。章君恶、伤私义，二者无一可，而先生行之，必且轻于齐而累于楚矣。且齐东陼钜海，南有琅邪；观乎成山，射乎之罘；浮勃澥，游孟诸；邪与肃慎为邻，右以汤谷为界。秋田乎青丘，彷徨乎海外。吞若云梦者八九于其胸中曾不蒂芥。若乃俶傥瑰伟，异方殊类，珍怪鸟兽，万端鳞崪充牣其中，不可胜记。禹不能名，卨不能计。然在诸侯之位，不敢言游戏之乐，苑囿之大；先生又见客，是以王辞不复，何为无以应哉！”"},
{"id": 1966, "title": "拟挽歌辞三首", "dynasty": "魏晋", "author": "陶渊明", "content": "有生必有死，早终非命促。\n昨暮同为人，今旦在鬼录。\n魂气散何之，枯形寄空木。\n娇儿索父啼，良友抚我哭。\n得失不复知，是非安能觉！\n千秋万岁后，谁知荣与辱？\n但恨在世时，饮酒不得足。\n在昔无酒饮，今但湛空觞。\n春醪生浮蚁，何时更能尝！\n肴案盈我前，亲旧哭我旁。\n欲语口无音，欲视眼无光。\n昔在高堂寝，今宿荒草乡；\n一朝出门去，归来夜未央。\n荒草何茫茫，白杨亦萧萧。\n严霜九月中，送我出远郊。\n四面无人居，高坟正嶣峣。\n马为仰天鸣，风为自萧条。\n幽室一已闭，千年不复朝。\n千年不复朝，贤达无奈何。\n向来相送人，各自还其家。\n亲戚或余悲，他人亦已歌。\n死去何所道，托体同山阿。"},
{"id": 1967, "title": "招魂", "dynasty": "先秦", "author": "屈原", "content": "朕幼清以廉洁兮，身服义而未沫。\n主此盛德兮，牵于俗而芜秽。\n上无所考此盛德兮，长离殃而愁苦。\n帝告巫阳曰：“有人在下，我欲辅之。\n魂魄离散，汝筮予之。”\n巫阳对曰：“掌梦！\n上帝其难从；若必筮予之，\n恐后之谢，不能复用。”\n巫阳焉乃下招曰：\n魂兮归来！去君之恒干，\n何为四方些？舍君之乐处，\n而离彼不祥些！\n魂兮归来！东方不可以讬些。\n长人千仞，惟魂是索些。\n十日代出，流金铄石些。\n彼皆习之，魂往必释些。\n归来兮！不可以讬些。\n魂兮归来！南方不可以止些。\n雕题黑齿，得人肉以祀，以其骨为醢些。\n蝮蛇蓁蓁，封狐千里些。\n雄虺九首，往来倏忽，吞人以益其心些。\n归来兮！不可久淫些。\n魂兮归来！西方之害，流沙千里些。\n旋入雷渊，爢散而不可止些。\n幸而得脱，其外旷宇些。\n赤蚁若象，玄蜂若壶些。\n五谷不生，丛菅是食些。\n其土烂人，求水无所得些。\n彷徉无所倚，广大无所极些。\n归来兮！恐自遗贼些。\n魂兮归来！北方不可以止些。\n增冰峨峨，飞雪千里些。\n归来兮！不可以久些。\n魂兮归来！君无上天些。\n虎豹九关，啄害下人些。\n一夫九首，拔木九千些。\n豺狼从目，往来侁侁些。\n悬人以嬉，投之深渊些。\n致命于帝，然后得瞑些。\n归来！往恐危身些。\n魂兮归来！君无下此幽都些。\n土伯九约，其角觺觺些。\n敦脄血拇，逐人伂駓駓些。\n参目虎首，其身若牛些。\n此皆甘人，归来！恐自遗灾些。\n魂兮归来！入修门些。\n工祝招君，背行先些。\n秦篝齐缕，郑绵络些。\n招具该备，永啸呼些。\n魂兮归来！反故居些。\n天地四方，多贼奸些。\n像设君室，静闲安些。\n高堂邃宇，槛层轩些。\n层台累榭，临高山些。\n网户朱缀，刻方连些。\n冬有穾厦，夏室寒些。\n川谷径复，流潺湲些。\n光风转蕙，氾崇兰些。\n经堂入奥，朱尘筵些。\n砥室翠翘，挂曲琼些。\n翡翠珠被，烂齐光些。\n蒻阿拂壁，罗帱张些。\n纂组绮缟，结琦璜些。\n室中之观，多珍怪些。\n兰膏明烛，华容备些。\n二八侍宿，射递代些。\n九侯淑女，多迅众些。\n盛鬋不同制，实满宫些。\n容态好比，顺弥代些。\n弱颜固植，謇其有意些。\n姱容修态，絚洞房些。\n蛾眉曼睩，目腾光些。\n靡颜腻理，遗视矊些。\n离榭修幕，侍君之闲些。\n悲帷翠帐，饰高堂些。\n红壁沙版，玄玉梁些。\n仰观刻桷，画龙蛇些。\n坐堂伏槛，临曲池些。\n芙蓉始发，杂芰荷些。\n紫茎屏风，文缘波些。\n文异豹饰，侍陂陁些。\n轩辌既低，步骑罗些。\n兰薄户树，琼木篱些。\n魂兮归来！何远为些？\n室家遂宗，食多方些。\n稻粢穱麦，挐黄梁些。\n大苦醎酸，辛甘行些。\n肥牛之腱，臑若芳些。\n和酸若苦，陈吴羹些。\n胹鳖炮羔，有柘浆些。\n鹄酸臇凫，煎鸿鸧些。\n露鸡臛蠵，厉而不爽些。\n粔籹蜜饵，有餦餭些。\n瑶浆蜜勺，实羽觞些。\n挫糟冻饮，酎清凉些。\n华酌既陈，有琼浆些。\n归来反故室，敬而无妨些。\n肴羞未通，女乐罗些。\n敶钟按鼓，造新歌些。\n《涉江》《采菱》，发《扬荷》些。\n美人既醉，朱颜酡些。\n嬉光眇视，目曾波些。\n被文服纤，丽而不奇些。\n长发曼鬋，艳陆离些。\n二八齐容，起郑舞些。\n衽若交竿，抚案下些。\n竽瑟狂会，搷鸣鼓些。\n宫庭震惊，发<激楚>些。\n吴歈蔡讴，奏大吕些。\n士女杂坐，乱而不分些。\n放敶组缨，班其相纷些。\n郑卫妖玩，来杂陈些。\n《激楚》之结，独秀先些。\n菎蔽象棋，有六簙些。\n分曹并进，遒相迫些。\n成枭而牟，呼五白些。\n晋制犀比，费白日些。\n铿钟摇簴，揳梓瑟些。\n娱酒不废，沈日夜些。\n兰膏明烛，华灯错些。\n结撰至思，兰芳假些。\n人有所极，同心赋些。\n酎饮尽欢，乐先故些。\n魂兮归来！反故居些。\n乱曰：\n献岁发春兮，汨吾南征。\n菉蘋齐叶兮，白芷生。\n路贯庐江兮，左长薄。\n倚沼畦瀛兮，遥望博。\n青骊结驷兮，齐千乘。\n悬火延起兮，玄颜烝。\n步及骤处兮，诱骋先。\n抑骛若通兮，引车右还。\n与王趋梦兮，课后先。\n君王亲发兮，惮青兕。\n朱明承夜兮，时不可以淹。\n皋兰被径兮，斯路渐。\n湛湛江水兮，上有枫。\n目极千里兮，伤春心。\n魂兮归来，哀江南！"},
{"id": 1968, "title": "宫之奇谏假道", "dynasty": "先秦", "author": "左丘明", "content": "　　晋侯复假道于虞以伐虢。\n　　宫之奇谏曰：“虢，虞之表也。虢亡，虞必从之。晋不可启，寇不可翫。一之谓甚，其可再乎？谚所谓‘辅车相依，唇亡齿寒’者，其虞、虢之谓也。”\n　　公曰：“晋，吾宗也，岂害我哉？”\n　　对曰：“大伯、虞仲，大王之昭也 。大伯不从，是以不嗣。虢仲、虢叔，王季之穆也，为文王卿士，勋在王室，藏于盟府。将虢是灭，何爱于虞！且虞能亲于桓、庄乎？其爱之也，桓、庄之族何罪？而以为戮，不唯逼乎？亲以宠逼，犹尚害之，况以国乎？”\n　　公曰：“吾享祀丰洁，神必据我。”\n　　对曰：“臣闻之，鬼神非人实亲，惟德是依。故《周书》曰：‘皇天无亲，惟德是辅。’又曰：‘黍稷非馨，明德惟馨。’又曰：‘民不易物，惟德繄物。’如是，则非德，民不和，神不享矣。神所冯依，将在德矣。若晋取虞，而明德以荐馨香，神其吐之乎？”\n　　弗听，许晋使。\n　　宫之奇以其族行，曰：“虞不腊矣。在此行也，晋不更举矣。”\n　　八月甲午，晋侯围上阳，问于卜偃曰：“吾其济乎？”\n　　对曰：“克之。”\n　　公曰：“何时？”\n　　对曰：“童谣曰：‘丙之晨，龙尾伏辰，均服振振，取虢之旂。鹑之贲贲，天策炖炖，火中成军，虢公其奔。’其九月、十月之交乎！丙子旦，日在尾，月在策，鹑火中，必是时也。”\n　　冬，十二月丙子朔，晋灭虢，虢公丑奔京师。师还，馆于虞，遂袭虞，灭之,执虞公.及其大夫井伯，从媵秦穆姬。而修虞祀，且归其职贡于王，故书曰：“晋人执虞公。”罪虞公，言易也。 "},
{"id": 1969, "title": "鹧鸪天·寒日萧萧上琐窗", "dynasty": "宋代", "author": "李清照", "content": "\n寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。\n秋已尽，日犹长，仲宣怀远更凄凉。不如随分尊前醉，莫负东篱菊蕊黄。\n"},
{"id": 1970, "title": "杂诗", "dynasty": "唐代", "author": "佚名", "content": "\n近寒食雨草萋萋，著麦苗风柳映堤。\n等是有家归未得，杜鹃休向耳边啼。\n"},
{"id": 1971, "title": "清平乐·风鬟雨鬓", "dynasty": "清代", "author": "纳兰性德", "content": "\n风鬟雨鬓，偏是来无准。倦倚玉兰看月晕，容易语低香近。\n软风吹遍窗纱，心期便隔天涯。从此伤春伤别，黄昏只对梨花。\n"},
{"id": 1972, "title": "忆秦娥·伤离别", "dynasty": "宋代", "author": "何梦桂", "content": "\n伤离别。江南雁断音书绝。音书绝。两行珠泪，寸肠千结。 \n伤心长记中秋节。今年还似前年月。前年月。那知今夜，月圆人缺。\n"},
{"id": 1973, "title": "眼儿媚·迟迟春日弄轻柔", "dynasty": "宋代", "author": "朱淑真", "content": "\n迟迟春日弄轻柔，花径暗香流。清明过了，不堪回首，云锁朱楼。\n午窗睡起莺声巧，何处唤春愁？绿杨影里，海棠亭畔，红杏梢头。\n"},
{"id": 1974, "title": "善哉行·其一", "dynasty": "魏晋", "author": "曹丕", "content": "上山采薇，薄暮苦饥。\n溪谷多风，霜露沾衣。\n野雉群雊，猿猴相追。\n还望故乡，郁何垒垒！\n高山有崖，林木有枝。\n忧来无方，人莫之知。\n人生如寄，多忧何为？\n今我不乐，岁月如驰。\n汤汤川流，中有行舟。\n随波转薄，有似客游。\n策我良马，被我轻裘。\n载驰载驱，聊以忘忧。"},
{"id": 1975, "title": "青春", "dynasty": "唐代", "author": "韩偓", "content": "\n眼意心期卒未休，暗中终拟约秦楼。\n光阴负我难相遇，情绪牵人不自由。\n遥夜定嫌香蔽膝，闷时应弄玉搔头。\n樱桃花谢梨花发，肠断青春两处愁。\n"},
{"id": 1976, "title": "月", "dynasty": "唐代", "author": "李商隐", "content": "\n池上与桥边，难忘复可怜。\n帘开最明夜，簟卷已凉天。\n流处水花急，吐时云叶鲜。\n姮娥无粉黛，只是逞婵娟。\n"},
{"id": 1977, "title": "瀑布", "dynasty": "唐代", "author": "施肩吾", "content": "\n豁开青冥颠，泻出万丈泉。\n如裁一条素，白日悬秋天。\n"},
{"id": 1978, "title": "喜外弟卢纶见宿", "dynasty": "唐代", "author": "司空曙", "content": "\n静夜四无邻，荒居旧业贫。\n雨中黄叶树，灯下白头人。\n以我独沉久，愧君相见频。\n平生自有分，况是蔡家亲。 \n\n"},
{"id": 1979, "title": "金陵新亭", "dynasty": "唐代", "author": "李白", "content": "\n金陵风景好，豪士集新亭。\n举目山河异，偏伤周顗情。\n四坐楚囚悲，不忧社稷倾。\n王公何慷慨，千载仰雄名。\n"},
{"id": 1980, "title": "潮州韩文公庙碑", "dynasty": "宋代", "author": "苏轼", "content": "　　匹夫而为百世师，一言而为天下法。是皆有以参天地之化，关盛衰之运，其生也有自来，其逝也有所为。故申、吕自岳降，傅说为列星，古今所传，不可诬也。孟子曰：“我善养吾浩然之气。”是气也，寓于寻常之中，而塞乎天地之间。卒然遇之，则王公失其贵，晋、楚失其富，良、平失其智，贲、育失其勇，仪、秦失其辩。是孰使之然哉？其必有不依形而立，不恃力而行，不待生而存，不随死而亡者矣。故在天为星辰，在地为河岳，幽则为鬼神，而明则复为人。此理之常，无足怪者。\n　　自东汉以来，道丧文弊，异端并起，历唐贞观、开元之盛，辅以房、杜、姚、宋而不能救。独韩文公起布衣，谈笑而麾之，天下靡然从公，复归于正，盖三百年于此矣。文起八代之衰，而道济天下之溺；忠犯人主之怒，而勇夺三军之帅：此岂非参天地，关盛衰，浩然而独存者乎？\n　　盖尝论天人之辨，以谓人无所不至，惟天不容伪。智可以欺王公，不可以欺豚鱼；力可以得天下，不可以得匹夫匹妇之心。故公之精诚，能开衡山之云，而不能回宪宗之惑；能驯鳄鱼之暴，而不能弭皇甫镈、李逢吉之谤；能信于南海之民，庙食百世，而不能使其身一日安于朝廷之上。盖公之所能者天也，其所不能者人也。\n　　始潮人未知学，公命进士赵德为之师。自是潮之士，皆笃于文行，延及齐民，至于今，号称易治。信乎孔子之言，“君子学道则爱人，小人学道则易使”也。潮人之事公也，饮食必祭，水旱疾疫，凡有求必祷焉。而庙在刺史公堂之后，民以出入为艰。前太守欲请诸朝作新庙，不果。元佑五年，朝散郎王君涤来守是邦。凡所以养士治民者，一以公为师。民既悦服，则出令曰：“愿新公庙者，听！”民欢趋之，卜地于州城之南七里，期年而庙成。\n　　或曰：“公去国万里，而谪于潮，不能一岁而归。没而有知，其不眷恋于潮也，审矣。”轼曰：“不然！公之神在天下者，如水之在地中，无所往而不在也。而潮人独信之深，思之至，焄蒿凄怆，若或见之。譬如凿井得泉，而曰水专在是，岂理也哉？”元丰七年，诏拜公昌黎伯，故榜曰：“昌黎伯韩文公之庙。”潮人请书其事于石，因作诗以遗之，使歌以祀公。其辞曰：“公昔骑龙白云乡，手抉云汉分天章，天孙为织云锦裳。飘然乘风来帝旁，下与浊世扫秕糠。西游咸池略扶桑，草木衣被昭回光。追逐李、杜参翱翔，汗流籍、湜走且僵，灭没倒影不能望。作书抵佛讥君王，要观南海窥衡湘，历舜九嶷吊英、皇。祝融先驱海若藏，约束蛟鳄如驱羊。钧天无人帝悲伤，讴吟下招遣巫阳。犦牲鸡卜羞我觞，於粲荔丹与蕉黄。公不少留我涕滂，翩然被发下大荒。” "},
{"id": 1981, "title": "阮郎归·耒阳道中为张处父推官赋", "dynasty": "宋代", "author": "辛弃疾", "content": "\n山前灯火欲黄昏，山头来去云。鹧鸪声里数家村，潇湘逢故人。\n挥羽扇，整纶巾，少年鞍马尘。如今憔悴赋招魂，儒冠多误身。\n"},
{"id": 1982, "title": "定风波·暮春漫兴", "dynasty": "宋代", "author": "辛弃疾", "content": "\n少日春怀似酒浓，插花走马醉千钟。老去逢春如病酒，唯有，茶瓯香篆小帘栊。\n卷尽残花风未定，休恨，花开元自要春风。试问春归谁得见？飞燕，来时相遇夕阳中。\n"},
{"id": 1983, "title": "渔家傲", "dynasty": "宋代", "author": "欧阳修", "content": "\n对酒当歌劳客劝。惜花只惜年华晚。寒艳冷香秋不管。情眷眷。凭栏尽日愁无限。\n\n\n思抱芳期随寒雁。悔无深意传双燕。怅望一枝难寄远。人不见。楼头望断相思眼。\n"},
{"id": 1984, "title": "代出自蓟北门行", "dynasty": "南北朝", "author": "鲍照", "content": "\n羽檄起边亭，烽火入咸阳。\n征师屯广武，分兵救朔方。(征师 一作：征骑)\n严秋筋竿劲，虏阵精且强。\n天子按剑怒，使者遥相望。\n雁行缘石径，鱼贯度飞梁。\n箫鼓流汉思，旌甲被胡霜。\n疾风冲塞起，沙砾自飘扬。\n马毛缩如蝟，角弓不可张。\n时危见臣节，世乱识忠良。\n投躯报明主，身死为国殇。\n"},
{"id": 1985, "title": "驱车上东门", "dynasty": "两汉", "author": "佚名", "content": "驱车上东门，遥望郭北墓。\n白杨何萧萧，松柏夹广路。\n下有陈死人，杳杳即长暮。\n潜寐黄泉下，千载永不寤。\n浩浩阴阳移，年命如朝露。\n人生忽如寄，寿无金石固。\n万岁更相送，贤圣莫能度。\n服食求神仙，多为药所误。\n不如饮美酒，被服纨与素。"},
{"id": 1986, "title": "九日送别", "dynasty": "唐代", "author": "王之涣", "content": "\n蓟庭萧瑟故人稀，何处登高且送归。 \n今日暂同芳菊酒，明朝应作断蓬飞。\n"},
{"id": 1987, "title": "代春怨", "dynasty": "唐代", "author": "刘方平", "content": "\n朝日残莺伴妾啼，开帘只见草萋萋。 \n庭前时有东风入，杨柳千条尽向西。 \n\n"},
{"id": 1988, "title": "调笑令·胡马", "dynasty": "唐代", "author": "韦应物", "content": "\n胡马，胡马，远放燕支山下。跑沙跑雪独嘶，东望西望路迷。迷路，迷路，边草无穷日暮。\n"},
{"id": 1989, "title": "金陵驿二首", "dynasty": "宋代", "author": "文天祥", "content": "草合离宫转夕晖，孤云飘泊复何依？\n山河风景元无异，城郭人民半已非。\n满地芦花和我老，旧家燕子傍谁飞？\n从今别却江南路，化作啼鹃带血归。\n万里金瓯失壮图，衮衣颠倒落泥涂。\n空流杜宇声中血，半脱骊龙颔下须。\n老去秋风吹我恶，梦回寒月照人孤。\n千年成败俱尘土，消得人间说丈夫。"},
{"id": 1990, "title": "杨柳枝词九首·其一", "dynasty": "唐代", "author": "刘禹锡", "content": "\n塞北梅花羌笛吹，淮南桂树小山词。\n请君莫奏前朝曲，听唱新翻杨柳枝。\n"},
{"id": 1991, "title": "幼女词", "dynasty": "明代", "author": "毛铉", "content": "\n下床着新衣，初学小姑拜。\n低头羞见人，双手结裙带。\n"},
{"id": 1992, "title": "蟾宫曲·怀古", "dynasty": "元代", "author": "查德卿", "content": "问从来谁是英雄？一个农夫，一个渔翁。晦迹南阳，栖身东海，一举成功。八阵图名成卧龙，六韬书功在飞熊。霸业成空，遗恨无穷。蜀道寒云，渭水秋风。"},
{"id": 1993, "title": "西江月·问讯湖边春色", "dynasty": "宋代", "author": "张孝祥", "content": "\n问讯湖边春色，重来又是三年。东风吹我过湖船，杨柳丝丝拂面。\n世路如今已惯，此心到处悠然。寒光亭下水如天，飞起沙鸥一片。\n"},
{"id": 1994, "title": "清平乐·春风依旧", "dynasty": "宋代", "author": "赵令畤", "content": "\n春风依旧，著意隋堤柳。搓得鹅儿黄欲就，天气清明时候。\n去年紫陌青门，今宵雨魄云魂。断送一生憔悴，只消几个黄昏？\n"},
{"id": 1995, "title": "减字木兰花·天涯旧恨", "dynasty": "宋代", "author": "秦观", "content": "\n天涯旧恨，独自凄凉人不问。欲见回肠，断尽金炉小篆香。\n黛蛾长敛，任是春风吹不展。困倚危楼，过尽飞鸿字字愁。\n"},
{"id": 1996, "title": "七哀", "dynasty": "魏晋", "author": "曹植", "content": "\n明月照高楼，流光正徘徊。\n上有愁思妇，悲叹有余哀。\n借问叹者谁，言是宕子妻。\n君行逾十年，孤妾常独栖。\n君若清路尘，妾若浊水泥。\n浮沉各异势，会合何时谐？\n愿为西南风，长逝入君怀。\n君怀良不开，贱妾当何依。\n"},
{"id": 1997, "title": "孟冬寒气至", "dynasty": "两汉", "author": "佚名", "content": "孟冬寒气至，北风何惨栗。\n愁多知夜长，仰观众星列。\n三五明月满，四五蟾兔缺。\n客从远方来，遗我一书札。\n上言长相思，下言久离别。\n置书怀袖中，三岁字不灭。\n一心抱区区，惧君不识察。"},
{"id": 1998, "title": "春望词四首", "dynasty": "唐代", "author": "薛涛", "content": "\n花开不同赏，花落不同悲。欲问相思处，花开花落时。\n\n\n揽草结同心，将以遗知音。春愁正断绝，春鸟复哀吟。\n\n\n风花日将老，佳期犹渺渺。不结同心人，空结同心草。\n\n\n那堪花满枝，翻作两相思。玉箸垂朝镜，春风知不知。\n"},
{"id": 1999, "title": "短歌行", "dynasty": "唐代", "author": "白居易", "content": "\n曈曈太阳如火色，上行千里下一刻。\n出为白昼入为夜，圆转如珠住不得。\n住不得，可奈何，为君举酒歌短歌。 \n歌声苦，词亦苦，四座少年君听取。\n今夕未竟明夕催，秋风才往春风回。\n人无根蒂时不驻，朱颜白日相隳颓。 \n劝君且强笑一面，劝君且强饮一杯。\n人生不得长欢乐，年少须臾老到来。\n"},
{"id": 2000, "title": "绝句六首", "dynasty": "唐代", "author": "杜甫", "content": "\n日出篱东水，云生舍北泥。竹高鸣翡翠，沙僻舞鹍鸡。\n\n\n蔼蔼花蕊乱，飞飞蜂蝶多。幽栖身懒动，客至欲如何。\n\n\n凿井交棕叶，开渠断竹根。扁舟轻褭缆，小径曲通村。\n\n\n急雨捎溪足，斜晖转树腰。隔巢黄鸟并，翻藻白鱼跳。\n\n\n舍下笋穿壁，庭中藤刺檐。地晴丝冉冉，江白草纤纤。\n\n\n江动月移石，溪虚云傍花。鸟栖知故道，帆过宿谁家。\n"}
]